<!DOCTYPE html>
<html lang="it">
<head>
  <meta charset="UTF-8">
  <title>Le lotte di classe in Francia dal 1848 al 1850 | Project Gutenberg</title>
  <link rel="icon" href="images/cover.jpg" type="image/x-cover">
  <style>
body {margin-left: 10%; margin-right: 10%;}

p {margin-top: .5em; margin-bottom: 0em; line-height: 1.2; text-align: justify;}
.blockquote {margin: 1.5em 5%; font-size: 95%;}
p.indl {text-align: left; margin-left: 5%;}
p.indr {text-align: right; margin-right: 5%;}
.center {text-align: center; text-indent: 0;}

div.booktitle {page-break-before: always; padding: 3em;}
div.titlepage {text-align: center; margin: 0 5%; padding: 2em 0; page-break-before: always; page-break-after: always;}
div.titlepage p {text-align: inherit;}
div.verso {text-align: center; padding-top: 2em; font-size: 95%; margin: 0 10%;}
div.verso p {text-align: inherit;}
div.somm {page-break-before: always; padding-top: 3em;}
div.chapter {page-break-before: always; padding-top: 3em;}
div.chapter h2 {page-break-before: avoid;}

h1,h2,h3 {text-align: center; font-style: normal;
font-weight: normal; line-height: 1.5;}
h1 {font-size: 150%;}
h2 {font-size: 140%; margin-top: 1em; margin-bottom: 2em; page-break-before: avoid;}
h3 {font-size: 120%;}

span.smaller {display: block; font-size: 85%; margin: .5em 5%; line-height: 1.2em;}

hr {width: 70%; margin-top: 1em; margin-bottom: 1em; margin-left: 15%; margin-right: 15%; clear: both;}
hr.mid {width: 50%; margin-left: 25%; margin-right: 25%;}
hr.tiny {width: 10%; margin-left: 45%; margin-right: 45%;}
hr.silver {width: 90%; margin-left: 5%; margin-right: 5%; border-top: none; border-right: none; border-bottom: thin solid silver; border-left: none;}
.x-ebookmaker hr.silver {display: none;}

a.tag {vertical-align: .3em; font-size: .8em; font-style: normal;  font-weight: normal; text-decoration: none; padding-left: .1em;  line-height: 0em; white-space: nowrap;}
div.footnotes {page-break-before: always; font-size: 90%; padding-top: 3em;}
.footnotes h2 {margin-bottom: 2em; font-size: 115%;}
div.footnote {margin-left: 2.5em; margin-right: 2em;}
div.footnote>:first-child {margin-top: 1em;}
div.footnote .label {display: inline-block; width: 0em; text-indent: -2.5em; text-align: right;}

.pagenum  {position: absolute; right: 2%; font-style: normal; font-weight: normal; text-decoration: none; font-size: 65%; text-align: right; color: #999999; background-color: #ffffff; clear: left;}

.pad4 {margin-top: 4em;}
.pad2 {margin-top: 2em;}
.pad1 {margin-top: 1em;}

.ast {text-align: center; font-size: 120%; margin: 1em auto;}

.x-small {font-size: 70%;}
.small {font-size: 85%;}
.large {font-size: 115%;}
.x-large {font-size: 130%;}
.main-t {font-size: 200%;}
.smcap {font-variant: small-caps;}
sup {vertical-align: .3em;}
sub {vertical-align: -.4em;}

table {margin: auto; border-collapse: collapse;}
.indice {width: 80%; line-height: 1em; margin-top: 2em;}
.indice td {vertical-align: top; padding-left: 1.5em; text-indent: -1em;}
.indice td.cap {text-align: right; vertical-align: top; white-space: nowrap;}
.indice td.pag {text-align: right; vertical-align: bottom; white-space: nowrap;}

.tnote {background-color: #f7f1e3; color: #000; padding: 1em 1em 2em 1em;
  margin: 3em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%; margin-bottom: 1em;}
.tnote p {padding: 0 1em;}
.covernote {visibility: hidden; display: none;}
.x-ebookmaker .covernote {visibility: visible; display: block;}

</style>
</head>
<body>
<div lang='en' xml:lang='en'>
<p style='text-align:center; font-size:1.2em; font-weight:bold'>The Project Gutenberg eBook of <span lang='it' xml:lang='it'>Le lotte di classe in Francia dal 1848 al 1850</span>, by Karl Marx</p>
<div style='display:block; margin:1em 0'>
This eBook is for the use of anyone anywhere in the United States and
most other parts of the world at no cost and with almost no restrictions
whatsoever. You may copy it, give it away or re-use it under the terms
of the Project Gutenberg License included with this eBook or online
at <a href="https://www.gutenberg.org">www.gutenberg.org</a>. If you
are not located in the United States, you will have to check the laws of the
country where you are located before using this eBook.
</div>
</div>

<p style='display:block; margin-top:1em; margin-bottom:1em; margin-left:2em; text-indent:-2em'>Title: <span lang='it' xml:lang='it'>Le lotte di classe in Francia dal 1848 al 1850</span></p>
<p style='display:block; margin-top:1em; margin-bottom:0; margin-left:2em; text-indent:-2em'>Author: Karl Marx</p>
<p style='display:block; text-indent:0; margin:1em 0'>Release Date: July 29, 2023 [eBook #71295]</p>
<p style='display:block; text-indent:0; margin:1em 0'>Language: Italian</p>
  <p style='display:block; margin-top:1em; margin-bottom:0; margin-left:2em; text-indent:-2em; text-align:left'>Credits: Barbara Magni and the Online Distributed Proofreading Team at http://www.pgdp.net (This file was produced from images made available by The Internet Archive)</p>
<div style='margin-top:2em; margin-bottom:4em'>*** START OF THE PROJECT GUTENBERG EBOOK <span lang='it' xml:lang='it'>LE LOTTE DI CLASSE IN FRANCIA DAL 1848 AL 1850</span> ***</div>

<div class="booktitle">
<h1>
LE LOTTE DI CLASSE IN FRANCIA<br>
DAL 1848 AL 1850
</h1>
</div>

<hr class="silver">

<div class="titlepage">
<p>
BIBLIOTECA DELLA CRITICA SOCIALE
</p>
<hr class="tiny">
<p class="pad2 x-large">
CARLO MARX
</p>

<p class="pad1 main-t">
<span class="x-small">LE</span><br>
Lotte di classe in Francia<br>
<span class="small">dal 1848 al 1850</span>
</p>

<p class="pad1 large">
<i>Ristampa dalla NEUE RHEINISCHE ZEITUNG</i>
</p>

<p>
<span class="smcap">Rivista politica-economica, Amburgo,</span> 1850
</p>

<p class="pad2">
CON PREFAZIONE<br>
DI
</p>

<p class="pad1 large">
FEDERICO ENGELS
</p>

<p class="pad4">
MILANO<br>
Uffici della CRITICA SOCIALE<br>
<i>Portici Galleria N. 23</i><br>
1896
</p>
</div>

<div class="verso">
<hr class="mid">
<p>
PROPRIETÀ LETTERARIA
</p>

<p>
Tipografia degli Operai (Soc. coop.), corso Vittorio Emanuele 12-16.
</p>
<hr class="mid">
</div>

<div class="somm">
<hr>
<p class="center x-large"><a href="#indice" id="indfront">INDICE</a></p>
<hr>
</div>

<div class="chapter">
<p>
<span class="pagenum" id="Page_3">[3]</span>
</p>

<h2 id="prefazione">PREFAZIONE</h2>
</div>

<p>
Il lavoro, che oggi viene nuovamente alla luce, è il primo
tentativo fatto da Marx di spiegare, adoperando il suo
metodo di concezione materialistico, un periodo storico
colle condizioni economiche corrispondenti. Nel Manifesto
comunista questa teoria è adattata, a grandi contorni, a
tutta la storia più recente; negli articoli di Marx e miei,
della <i>Neue Rheinische Zeitung</i>, essa era stata ripetutamente
applicata all’interpretazione di avvenimenti politici
contemporanei. Qui, all’incontro, si trattava di provare l’intimo
nesso di causalità nel corso di una evoluzione durata
più anni e che fu altrettanto critica quanto tipica per
tutta l’Europa, e quindi, nel concetto dell’autore, di ricondurre
gli eventi politici all’azione di cause che sono, in
ultima analisi, economiche.
</p>

<p>
Tornerà sempre impossibile risalire fino alle ultime cause
economiche quando si prendano a giudicare avvenimenti
e serie d’avvenimenti contemporanei. Oggi ancora, mentre
pubblicazioni speciali offrono un materiale così ricco, non
sarebbe consentito, nemmanco in Inghilterra, di seguire
giorno per giorno il cammino dell’industria e del commercio
nel mercato mondiale ed i cangiamenti introdotti
nei metodi di produzione, in guisa da poter tirare, per
ogni momento determinato, la risultante definitiva di questi
fattori multiformi, complessi, e in continua mutazione, dei
quali poi, inoltre, i più importanti esercitano, generalmente
durante lungo tempo, una azione latente, prima che all’improvviso
<span class="pagenum" id="Page_4">[4]</span>
erompano alla superficie. La visione netta della
storia economica di un dato periodo non è mai contemporanea;
essa non può formarsi che successivamente, quando
sia già radunato e studiato il materiale. La statistica è
qui l’ausiliare necessario, ed essa non ci vien dietro che
zoppicando. Per il periodo storico in corso sarà quindi, anche
troppo spesso, inevitabile considerare cotesto fattore, sovra
ogni altro decisivo, come costante, considerare cioè la situazione
economica, trovata agli inizî d’un dato periodo, come
fissa ed immutabile pel periodo intero, o tutt’al più fermarsi
a quelle mutazioni di essa, le quali, emergendo dall’evidenza
degli avvenimenti che vanno svolgendosi, si presentino alla
lor volta evidenti. Il metodo materialistico, pertanto, dovrà
troppo frequentemente limitarsi a ravvisare nei conflitti
politici lotte di interessi delle classi sociali e delle frazioni
di classi, la cui esistenza, dipendente dall’evoluzione economica,
è di già constatata ed a considerare i singoli partiti
politici come l’espressione politica, più o meno adeguata,
delle medesime classi o frazioni di classi.
</p>

<p>
S’intende da sè che tale inevitabile trascuranza delle
mutazioni contemporanee nella situazione economica, della
vera base cioè di tutti gli avvenimenti presi ad esaminare,
deve di necessità essere una fonte di errori. Ma questo
vale per tutti gli elementi di una esposizione sintetica
della storia contemporanea; il che non trattiene però alcuno
dallo scriverla.
</p>

<p>
Allorchè Marx intraprese il presente lavoro, l’accennata
fonte d’errori era ancora più inevitabile. Era semplicemente
impossibile seguire, durante il tempo della rivoluzione
dei 1848-49, le correnti economiche contemporanee od
anche solo abbracciarle con uno sguardo generale. Lo
stesso dicasi pei primi mesi del suo esilio a Londra, nell’autunno
e nell’inverno del 1849-50. Ora questo fu appunto
il tempo in cui Marx incominciò il lavoro. E, malgrado
tali circostanze sfavorevoli, la precisa comprensione, che
egli aveva, sia della situazione della Francia prima della
rivoluzione di febbraio, sia della sua storia politica dopo
quella rivoluzione, gli permise di dare un’esposizione degli
avvenimenti, che rivela l’intima loro connessione in un
modo anche dipoi non raggiunto e che ha luminosamente
sopportata la duplice prova, a cui egli stesso più tardi la
sottopose.
</p>

<p>
La prima prova è dovuta alla circostanza che, a partire
<span class="pagenum" id="Page_5">[5]</span>
dalla primavera del 1850, Marx ebbe agio di nuovamente
attendere agli studi economici degli ultimi dieci anni. In
tale occasione, i fatti stessi gli fornirono la completa dimostrazione
di ciò ch’egli, sino allora, aveva ricavato per
induzione quasi aprioristica da materiali imperfetti: che,
cioè, la crisi del commercio mondiale nel 1847 era stata
la vera madre delle rivoluzioni di febbraio e di marzo, e
che la prosperità industriale, ricomparsa successivamente
dopo la metà del 1848 e giunta al suo apogeo nel 1849 e
1850, era la forza vitale della reazione europea, nuovamente
rinvigorita. Ciò era decisivo. Mentre infatti nei primi tre
articoli (apparsi nei fascicoli di gennaio, febbraio e marzo
della <i>Neue Rheinische Zeitung</i>, rivista politico-economica,
Amburgo, 1850) traspare ancora l’attesa d’una prossima risurrezione
d’energia rivoluzionaria, l’illusione è rotta una
volta per sempre dalla rassegna storica, scritta da Marx e
da me nell’ultimo fascicolo doppio (maggio-ottobre) pubblicato
nell’autunno del 1850: «Una nuova rivoluzione non
è possibile se non in seguito ad una nuova crisi. Quella
però è altrettanto certa quanto questa.» Ma questo era
altresì l’unico mutamento sostanziale che si dovette introdurre.
Quanto al significato attribuito agli avvenimenti nei
capitoli anteriori e al loro nesso causale ivi posto in sodo,
nulla era assolutamente da mutare, come è provato dalla
continuazione del racconto dal 10 marzo all’autunno del
1850, pubblicata nella medesima rassegna e ch’io perciò
inserii, come quarto articolo, nella presente ristampa.
</p>

<p>
La seconda prova fu ancor più decisiva. Tosto dopo
il colpo di Stato di Luigi Napoleone del 2 dicembre 1851,
Marx rifece la storia di Francia dal febbraio 1848 fino a
quell’avvenimento, che provvisoriamente chiude il periodo
rivoluzionario (<i>Il 18 brumaio di Luigi Bonaparte</i>, 3.ª edizione
tedesca, Amburgo, Meissner, 1885). In quell’opuscolo
è nuovamente trattato, sebbene più succintamente, il periodo
svolto nel nostro scritto. Si confronti la seconda
esposizione, scritta sotto la luce di quel fatto decisivo
avvenuto un anno più tardi, colla presente e si troverà
che l’autore aveva ben poco da cangiare.
</p>

<p>
Ciò che al nostro scritto dà un’importanza affatto speciale,
è il trovarvisi per la prima volta enunciata la formula,
in cui consentono i partiti operai di tutti i paesi del
mondo per esprimere sinteticamente la nuova forma economica
da essi reclamata: l’appropriazione dei mezzi di
<span class="pagenum" id="Page_6">[6]</span>
produzione da parte della società. Nel secondo capitolo, a
proposito dei «diritto al lavoro», che viene definito «la
goffa formula, in cui primitivamente si concentrano i reclami
rivoluzionari del proletariato», è detto: «ma dietro
ai diritto al lavoro sta la presa di possesso del capitale;
dietro alla presa di possesso del capitale, <i>l’appropriazione
dei mezzi di produzione</i>, il loro assoggettamento
alla classe lavoratrice associata, e conseguentemente la
abolizione del lavoro salariato, come pure dei capitale e
del loro rapporto di scambio.» Qui adunque — per la
prima volta — si rinviene formulata la proposizione, che
distingue nettamente il moderno socialismo operaio così
da tutte le varie tinte del socialismo feudale, borghese,
piccolo-borghese, ecc., come pure dalla confusa comunanza
di beni del comunismo operaio utopistico e primitivo. Se
più tardi Marx estese la formula all’appropriazione altresì
dei mezzi di scambio, tale amplificazione, che d’altronde si
imponeva da sè dopo il Manifesto comunista, non esprimeva
che un corollario della proposizione principale. Recentemente,
in Inghilterra, alcuni saggi uomini vi appiccicarono
eziandio l’assegnazione alla società dei «mezzi di distribuzione».
Sarebbe difficile per questi signori il dire quali
siano siffatti mezzi di distribuzione economici, diversi dai
mezzi di produzione e di scambio, quand’anche vogliano
alludere ai mezzi politici di distribuzione, come imposte,
assistenza dei poveri, e compresa la tenuta di Sachsenwald
ed altre dotazioni. Ma, in primo luogo, questi sono già
anche ora mezzi di distribuzione in possesso della collettività,
dello Stato o del Comune; ed, in secondo luogo, noi
vogliamo appunto la loro abolizione.
</p>

<p class="ast"><sub>*</sub><sup>*</sup><sub>*</sub></p>

<p>
Allorchè scoppiò la rivoluzione di febbraio, tutti noi ci
trovavamo, quanto ai nostri criterî sulle condizioni ed il
corso dei moti rivoluzionari, sotto l’influenza dell’esperienza
storica passata, ed in ispecialità di quella della Francia.
Era quest’ultima appunto, che dal 1789 aveva dominato
tutta la storia europea e da essa era nuovamente partito
anche ora il segnale del rivolgimento generale. Cosicchè
era naturale ed inevitabile che le nostre elucubrazioni
<span class="pagenum" id="Page_7">[7]</span>
sulla natura e sul corso della rivoluzione «sociale», proclamata
in Parigi nel febbraio del 1848, della rivoluzione
cioè del proletariato, fossero sensibilmente colorite dalle
rimembranze dei modelli del 1789-1830. Poi, allorchè l’eco
della sollevazione di Parigi si ripercosse nelle rivolte vittoriose
di Vienna, di Milano e di Berlino; allorchè tutta
l’Europa, fino alla frontiera russa, fu travolta nel movimento;
allorchè indi, nel giugno, s’ingaggiò a Parigi la
prima grande battaglia pel potere tra proletariato e borghesia;
allorchè persino la vittoria della propria classe
scosse talmente la borghesia di tutti i paesi, da indurla a
rifugiarsi di bel nuovo nelle braccia della reazione monarchico-feudale,
pur appena abbattuta, non poteva sussistere
per noi, date le condizioni d’allora, alcun dubbio che la
gran lotta decisiva fosse scoppiata e dovesse venir combattuta
in un unico, lungo e fortunoso periodo rivoluzionario,
ma potesse chiudersi solamente colla definitiva vittoria
del proletariato.
</p>

<p>
Dopo le sconfitte del 1849, noi non partecipavamo affatto
alle illusioni della democrazia volgare, aggruppata
intorno ai governi provvisori <i>in partibus</i> dell’avvenire.
Questa calcolava sovra un’immediata e decisiva vittoria del
«popolo» sugli «oppressori»; noi sovra una lunga lotta,
dopo eliminati gli «oppressori», fra gli elementi antagonistici,
che si celavano appunto in questo «popolo». La
democrazia volgare attendeva la novella esplosione dall’oggi
al domani; noi dichiaravamo già nell’autunno del 1850
che almeno il primo atto del periodo rivoluzionario era
chiuso e che nulla era da aspettare fino allo scoppio di
una nuova crisi economica mondiale. Per la qual cosa noi
fummo posti al bando come traditori della rivoluzione da
quegli stessi, che più tardi, quasi senza eccezione, fecero
la loro pace con Bismarck — in quanto Bismarck trovò
che ne valesse la pena.
</p>

<p>
Anche a noi però la storia diede torto, svelandoci l’illusione
dei nostri criteri d’allora. Andò anzi più in là; non
solo demolì il nostro passato errore, ma sconvolse interamente
anche le condizioni entro le quali il proletariato è
chiamato a combattere. Il metodo di combattimento del 1848
è in oggi antiquato sotto tutti gli aspetti ed è questo un
punto che merita di venire più davvicino esaminato, poichè
se ne presenta l’occasione.
</p>

<p>
Tutte le passate rivoluzioni ebbero per effetto lo spodestamento
<span class="pagenum" id="Page_8">[8]</span>
d’una determinata dominazione di classe per
mezzo d’un’altra; senonchè, sino ad oggi, tutte le classi
dominanti non erano che piccole minoranze in relazione
alla massa popolare dominata. Così, rovesciata una minoranza
dominante, un’altra la sostituiva, impadronendosi del
timone dello Stato e modellava le istituzioni di questo a
seconda dei propri interessi. Era, costantemente, il gruppo
della minoranza maturo al potere e chiamatovi dalle condizioni
dell’evoluzione economica; ed appunto perciò, ed
unicamente perciò, avveniva che la maggioranza sottomessa
o parteggiasse nel rivolgimento a favore di quella,
o per lo meno vi si acconciasse tranquillamente. Ma, ove
si prescinda dal contenuto concreto di tutte codeste rivoluzioni
prese singolarmente, la loro forma comune consisteva
in ciò, che erano tutte rivoluzioni di minoranze.
Anche allorquando la maggioranza vi prendeva parte, ciò
accadeva — coscientemente o no — solamente a servigio
d’una minoranza, la quale, approfittando di tal fatto, od
anche approfittando dello stesso contegno passivo della
maggioranza, riesciva a darsi l’aria di rappresentare tutto
intero il popolo.
</p>

<p>
Dopo il primo grande successo, la minoranza vittoriosa
di regola si scindeva; una metà si teneva soddisfatta dell’ottenuto,
l’altra voleva andare ancor più innanzi ed elevava
nuove pretese che erano, almeno in parte, anche
nell’interesse reale od apparente della gran massa popolare.
Codeste rivendicazioni più radicali ebbero anche, in taluni
casi, effetto pratico, spesso però solo per il momento;
chè il partito più moderato ripigliava il sopravvento e ciò
ch’erasi appena guadagnato ritornava a perdersi od in tutto
od in parte; i vinti gridavano allora al tradimento, od
imputavano la sconfitta al caso. La realtà però consisteva
per lo più in questo, che le conquiste della prima vittoria
venivano assicurate solamente dalla seconda vittoria del
partito più radicale; raggiunta la quale e soddisfatta con
essa la necessità del momento, i radicali ed i loro successi
si eclissavano di bel nuovo dalla scena.
</p>

<p>
Tutte le rivoluzioni dell’età moderna, a cominciare dalla
grande rivoluzione inglese del secolo XVII, presentavano
questi tratti, che sembravano inseparabili da ogni lotta
rivoluzionaria. E sembravano altresì adattabili alle lotte
del proletariato per la sua emancipazione; tanto più che
precisamente nel 1848 ben pochi erano coloro che, almeno
<span class="pagenum" id="Page_9">[9]</span>
in certa misura, comprendessero qual era la direzione in
cui questa emancipazione si potesse cercare. Persino le
stesse masse proletarie della stessa Parigi, e anche dopo
la vittoria, erano perfettamente all’oscuro circa la via da
battere. Eppure quivi il movimento era istintivo, spontaneo,
irresistibile. Non era appunto una situazione cotesta in
cui una rivoluzione doveva riescire, condotta com’era bensì
da una minoranza, ma, questa volta, non nell’interesse
della minoranza, ma nel più genuino interesse della maggioranza?
Se in tutti i periodi rivoluzionarî più lunghi,
le grandi masse popolari si lasciavano con tanta facilità
guadagnare semplicemente con speciosi miraggi dalle minoranze
che le spingevano avanti, come spiegarsi ch’esse
fossero meno accessibili ad idee, che non erano se non il
preciso riflesso della loro situazione economica, se non la
chiara, ragionata espressione dei loro bisogni, tuttora incompresi
e solo vagamente da loro sentiti per la prima
volta? In ogni modo cotesto spirito rivoluzionario delle
masse aveva quasi sempre, e per lo più in brevissimo tempo,
lasciato il posto allo spossamento e persino al rinculo nella
via opposta, non appena, svanita l’illusione, era subentrato
il disinganno. Ma qui non si trattava di miraggi, sibbene
di soddisfazione degli interessi più speciali alla grande
maggioranza; interessi dei quali certamente questa non
aveva allora per nulla un criterio chiaro, ma che dovevano
nettamente saltarle agli occhi nel corso dell’azione pratica.
E se ora, com’è provato da Marx nel terzo articolo,
nella primavera del 1850 lo sviluppo della repubblica borghese,
sorta dalla rivoluzione «sociale» del 1848, concentrava
il potere effettivo nelle mani della grande borghesia — d’opinioni
per giunta monarchiche — e, viceversa, aveva
raggruppato tutte le altre classi sociali, contadini come
piccoli borghesi, intorno al proletariato, in guisa che durante
e dopo la vittoria comune, non la grande borghesia,
ma il proletariato, ammaestrato dall’esperienza, avrebbe
dovuto divenire l’elemento decisivo — non si affacciava
forse senz’altro la prospettiva che la rivoluzione della minoranza
avesse a convertirsi in rivoluzione della maggioranza?
</p>

<p>
La storia diede torto a noi ed a tutti coloro che pensavano
egualmente. Essa mostrò chiaramente che lo stato
dell’evoluzione economica nel continente era tuttora troppo
immaturo per la soppressione della produzione capitalistica;
<span class="pagenum" id="Page_10">[10]</span>
e lo provò colla rivoluzione economica, che nel 1848
avvolse tutto il continente e naturalizzò davvero, per la
prima volta, la grande industria in Francia, Austria, Ungheria,
Polonia e da ultimo in Russia, facendo della Germania
un paese industriale di primo ordine — e tutto ciò
su base capitalistica e capace quindi nell’anno 1848 di ben
maggiore espansione. Fu però precisamente cotesta rivoluzione
industriale, che cominciò a spargere ovunque la luce
sui rapporti delle classi, che eliminò una moltitudine di esistenze
intermedie, provenienti dal periodo della manifattura
e nell’Europa orientale anche dalle corporazioni di mestiere,
che creò una vera borghesia ed un vero proletariato della
grande industria, sospingendoli alla testa dell’evoluzione
sociale. Ciò fu però causa che la lotta di coteste due grandi
classi, svoltasi nel 1848, fuori dell’Inghilterra, solamente
a Parigi, tutt’al più in qualche grande centro industriale,
si estendesse per la prima volta su tutta l’Europa, raggiungendo
un’intensità, quale nel 1848 non poteva ancor
concepirsi. Allora, i numerosi ed oscuri evangelii di setta
colle loro panacee; oggi l’unica teoria universalmente riconosciuta,
di chiarezza diafana, formulante con precisione
gli ultimi fini della lotta, la teoria di Marx. Allora le masse
a seconda dei luoghi e degli Stati, distinte e diverse, legate
solo dal sentimento dei comuni dolori, mancanti affatto
di sviluppo, sbalestrate qua e là in lor propria balìa, tra
l’entusiasmo e la disperazione; oggi l’unico grande esercito
internazionale di socialisti, che si avanza irresistibilmente,
e cresce ogni giorno di numero, di organizzazione, di disciplina,
di sagacia, di certezza della vittoria. Se adunque
questo possente esercito del proletariato non ha tuttora
raggiunta la mèta, se, ben lungi dall’ottenere la vittoria
da una sola grande battaglia, deve in una lotta rude e
tenace avanzarsi adagio di posizione in posizione, ciò dimostra,
una volta per sempre, l’impossibilità nel 1848 di
far dipendere la trasformazione sociale da un semplice
colpo di sorpresa.
</p>

<p>
Una borghesia, divisa in due frazioni dinastico-monarchiche,
la quale però reclamava, avanti ogni cosa, quiete
e sicurezza pei suoi affari pecuniarî; e, di fronte ad essa,
un proletariato vinto sì, ma pur sempre minaccioso, intorno
a cui andavano ognor più aggruppandosi piccoli
borghesi e contadini, — pericolo permanente d’uno scoppio
violento, senza la prospettiva per di più di una soluzione
<span class="pagenum" id="Page_11">[11]</span>
definitiva — tale era la situazione quasi predisposta pel colpo
di Stato del pretendente pseudo-democratico, del terzo
Luigi Bonaparte. Coll’aiuto dell’esercito, costui pose fine,
nel 2 dicembre 1851, a questa situazione così tesa, ed assicurò
all’Europa la tranquillità interna, per beatificarla, in
compenso, con una nuova èra di guerre. Il periodo delle
rivoluzioni dal basso era provvisoriamente chiuso; seguì un
periodo di rivoluzioni dall’alto.
</p>

<p>
Il colpo di reazione imperialista del 1851 fornì una novella
prova dell’immaturità delle aspirazioni proletarie in
quell’epoca. Ma da esso appunto stavano per sorgere le
condizioni, che dovevano portar quelle a maturanza. La
quiete interna assicurò un pieno sviluppo al nuovo slancio
dell’industria; la necessità di dare occupazione all’esercito
e di respingere le correnti rivoluzionarie dal di fuori diede
vita alle guerre, colle quali Bonaparte, sotto il pretesto di
far prevalere il «principio di nazionalità», arraffava annessioni
per la Francia. Il suo imitatore, Bismarck, adottò
egual politica per la Prussia, facendo il suo colpo di Stato,
la sua rivoluzione dall’alto, nel 1866, contro la Confederazione
germanica e l’Austria, non meno che contro la Camera
prussiana, con cui trovavasi in conflitto. Ma l’Europa
era troppo piccola per due Bonaparte e così volle l’ironia
della storia che Bismarck abbattesse Bonaparte e che re
Guglielmo di Prussia ristabilisse non solo l’impero piccolo-tedesco,
ma anche la repubblica francese. Il risultato generale
fu però che l’indipendenza e l’unità interna delle
grandi nazioni in Europa, ad eccezione della Polonia, divennero
un fatto. Certo entro limiti relativamente modesti,
ma sempre, ad ogni modo, fino al punto di togliere ormai
allo sviluppo della classe lavoratrice il principale imbarazzo:
quello che veniva dalle complicazioni nazionali. I becchini
della rivoluzione del 1848 erano divenuti i suoi esecutori
testamentari. E accanto ad essi sorgeva digià minaccioso
l’erede del 1848, il proletariato, nell’<i>Internazionale</i>.
</p>

<p>
Dopo la guerra del 1870-71, Bonaparte scompare dalla
scena ed a Bismarck, compiuta la sua missione, non rimane
che ritornarsene semplice <i>Junker</i>. La chiusura del
periodo, tuttavia, è rappresentata dalla Comune di Parigi.
Un tentativo malevolo di Thiers di privare dei fucili la
guardia nazionale di Parigi provocò una rivolta vittoriosa.
Ancora una volta fu dimostrato che a Parigi non è più
possibile rivoluzione, che non sia proletaria. Il potere cadde
<span class="pagenum" id="Page_12">[12]</span>
in grembo alla classe operaia, dopo la vittoria, affatto spontaneamente,
senza la menoma opposizione. E fu dimostrata
di bel nuovo, vent’anni dopo l’epoca illustrata nel presente
scritto, l’impossibilità, pur allora, del dominio della classe
operaia. Da una parte la Francia lasciò Parigi nell’impiccio,
stando a vederla sanguinare sotto le bombe di Mac-Mahon;
dall’altra la Comune si consumò nella lotta infeconda dei
due partiti che la scindevano, e cioè dei Blanquisti (maggioranza)
e dei Proudhonisti (minoranza), ignari ambidue del
da farsi. E, come nel 1848 il colpo di mano, così rimase
infeconda nel 1871 la gratuita vittoria.
</p>

<p>
Colla Comune parigina si credeva definitivamente sepolto
il proletariato combattente. Ma, tutt’all’opposto, è dalla
Comune e dalla guerra franco-germanica che data il suo
slancio più poderoso. La completa rivoluzione dell’arte
guerresca, avvenuta coll’arruolamento di tutta la popolazione
atta alle armi in eserciti, numerosi oramai di milioni
d’uomini, e con le armi da fuoco, i proiettili e le
materie esplosive di efficacia straordinaria, sollecitò in
primo luogo la fine del periodo delle guerre bonapartiste,
assicurando l’evoluzione pacifica dell’industria, mentre rende
impossibile ogni altra guerra, che non sia una guerra mondiale
d’inaudito orrore e di conseguenze assolutamente
incalcolabili. In secondo luogo, grazie alle spese militari
elevantisi in progressione geometrica, spinse le imposte
ad un’altezza spaventosa e, come conseguenza, le classi
popolari più povere nelle braccia del socialismo. L’annessione
dell’Alsazia-Lorena, la più immediata causa della
folle gara negli armamenti, poteva istigare sciovinisticamente
la borghesia francese e la tedesca l’una contro
l’altra; per gli operai dei due paesi essa divenne invece
un nuovo legame della loro unione. E l’anniversario della
Comune di Parigi fu il primo giorno di festa generale per
tutto il proletariato.
</p>

<p>
La guerra del 1870-71 e la disfatta della Comune avevano,
giusta la predizione di Marx, spostato, pel momento,
il centro di gravità del movimento operaio europeo dalla
Francia in Germania. Alla Francia occorrevano, come si
comprende di leggieri, anni ed anni per rifarsi del salasso
del maggio 1871. In Germania, all’incontro, dove l’industria,
appunto allora sbocciata come in una serra calda sotto la
benedizione dei miliardi francesi, si sviluppava sempre più
intensivamente, la democrazia socialista crebbe con maggiore
<span class="pagenum" id="Page_13">[13]</span>
intensità e resistenza. Grazie all’intelligenza, con cui gli
operai tedeschi seppero usare del suffragio universale
introdotto nel 1866, si manifestò a tutto il mondo in cifre
inoppugnabili il portentoso incremento del partito: 1871:
102.000, 1874: 352.000, 1877: 493 000 voti democratico-socialisti.
Venne poscia la superiore sanzione di cotesti progressi,
sotto forma della legge contro i socialisti; il partito
fu momentaneamente disperso, il numero dei voti cadde
nel 1881 a 312 000. Ma la decisa rivincita non tardò, ed
ecco, sotto la pressione della legge eccezionale, senza
stampa, senza organizzazione pubblica, senza diritto di associazione
e di riunione, ecco incominciare davvero l’enorme
scala ascendente: 1884: 550.000, 1887: 763.000, 1890:
1.427.000 voti. Allora il pugno del governo fu preso da paralisi.
La legge contro i socialisti scomparve, il numero dei
voti socialisti si elevò a 1.787.000, ad oltre un quarto,
cioè, dei voti complessivi. Il governo e le classi dirigenti
avevano esaurito tutti i loro mezzi, senza vantaggio, senza
scopo, senza successo. Le prove palpabili della loro impotenza,
che i funzionari, dal guardiano notturno al cancelliere
dell’impero, avevano dovuto subirsi, e ciò da parte
degli spregiati operai! — codeste prove si traducevano in
cifre di milioni. Lo Stato si trovava alla fine della sua musica,
gli operai appena alle prime battute della loro.
</p>

<p>
Ma, gli operai tedeschi avevano reso alla loro causa
ancora un secondo gran servizio. Il primo l’avevano dato
collo stesso fatto di esistere qual partito socialista, il più
forte, il più disciplinato, il più rapido nell’espansione. Essi
avevano poscia munito i compagni di ogni paese, d’una
nuova arma, delle più affilate, indicando loro in qual modo
si maneggia il suffragio universale.
</p>

<p>
Il suffragio universale esisteva in Francia già da lunga
pezza, ma era caduto in discredito, per l’abuso che ne
aveva fatto il regime bonapartista. Dopo la Comune non
era apparso un partito operaio che se ne giovasse. In
Ispagna il suffragio universale esisteva pure dal tempo
della repubblica, ma l’astensione dal voto vi era stata sempre
la regola di tutti i partiti serî di opposizione. Anche
le esperienze del suffragio universale nella Svizzera erano
tutto, fuorchè un incoraggiamento per un partito operaio.
Gli operai rivoluzionarî dei paesi latini avevano preso l’abitudine
di considerare il diritto di voto quale una mistificazione,
una trappola del governo. In Germania fu tutt’altro.
<span class="pagenum" id="Page_14">[14]</span>
Già il Manifesto comunista aveva proclamato essere la
conquista del suffragio universale, ossia della democrazia,
uno dei primi e più importanti compiti del proletariato militante,
e Lassalle aveva nuovamente raccolto codesta rivendicazione.
Ora, vistosi Bismarck costretto ad introdurlo,
perchè trovava in esso l’unico mezzo per interessare le
masse popolari ai suoi disegni, i nostri operai lo presero
tosto sul serio ed inviarono Augusto Bebel nel primo
<i>Reichstag</i> costituente. E da quel giorno utilizzarono il diritto
di voto in un modo, che tornò loro di straordinario
profitto e che servì di esempio agli operai di tutti i paesi.
Il diritto di voto venne da essi, giusta le parole del programma
marxista francese, <i>transformé, de moyen de duperie
qu’il a été jusqu’ici, en instrument d’émancipation</i>, — trasformato
da istrumento d’inganno, qual era stato sin qui,
in istrumento d’emancipazione. E quand’anche il suffragio
universale non avesse presentato altro vantaggio che la
possibilità di contarci ogni tre anni; che di essere divenuto
il miglior nostro mezzo di propaganda (poichè all’inaspettato
e rapido salire del numero dei voti, periodicamente
constatato, corrisponde in pari misura l’aumentare della
fede nella vittoria da parte degli operai e lo sgomento nei
nemici); che di averci dato una precisa idea della nostra
forza come di quella di tutti i partiti avversarî, munendoci
così del miglior regolatore della nostra azione, in
modo da preservarci sia da pusillanimità, sia da temerità
intempestive, — sarebbe già un grande vantaggio. Ma esso
fece assai di più. Nella propaganda elettorale ci fornì un
mezzo, non secondo ad alcun altro, di venire a contatto
colle masse là, ove esse si trovano ancor lunge da noi, di
costringere tutti i partiti a difendere le loro opinioni e
le loro azioni di fronte ai nostri attacchi, davanti a tutto
il popolo; ed insieme aprì ai nostri rappresentanti nel
<i>Reichstag</i> una tribuna, donde è loro concesso di parlare
contro i loro avversarî del parlamento ed alle masse di
fuori con ben altra autorità e libertà di quelle consentite
alla stampa e nelle riunioni. Di qual aiuto fu mai al Governo
ed alla borghesia la loro legge contro i socialisti, se l’agitazione
elettorale ed i discorsi socialisti nel <i>Reichstag</i> continuamente
la battevano in breccia?
</p>

<p>
Ma i successi ottenuti dall’esercizio del suffragio universale
dischiusero al proletariato un metodo affatto nuovo
di lotta, che andò sviluppandosi sempre più rapidamente.
<span class="pagenum" id="Page_15">[15]</span>
Si trovò che le istituzioni dello Stato, nelle quali si organizza
il dominio della borghesia, offrono altra presa ancora
alla classe operaia per combattere le istituzioni stesse. Si
partecipò alle elezioni di singoli <i>Landtag</i>, municipî, tribunali
industriali; si contrastò alla borghesia ogni posto,
alla cui conquista potesse concorrere sufficientemente numeroso
il proletariato. E per tal modo avvenne che borghesia
e governo giunsero a sgomentarsi assai più della
azione legale che non dell’illegale del partito operaio, assai
più dell’esito delle elezioni, che non di quello delle ribellioni.
</p>

<p>
Perocchè anche qui le condizioni della lotta avevano
subito una sostanziale mutazione. La ribellione di vecchio
stile, la battaglia delle barricate sulle strade, da cui, fino
al 1848, dipendeva dappertutto la decisione definitiva della
lotta, era singolarmente invecchiata.
</p>

<p>
Non facciamoci illusione: una vera vittoria dell’insurrezione
sull’esercito nella battaglia delle strade, una vittoria
come quella d’un esercito su un altro esercito, è uno dei
casi meno frequenti. Gli insorti stessi del resto vi contarono
sopra ben di rado. Per lo più essi miravano unicamente
a paralizzare le truppe con influenze morali, con quelle
influenze, cioè, che in un incontro di due eserciti belligeranti
non entrano in gioco affatto, o in lievissima misura.
Se la cosa riesce, le truppe rifiutano obbedienza,
od i comandanti perdono la testa e l’insurrezione è vittoriosa.
Se non riesce, la superiorità d’un armamento più
perfetto, d’una migliore educazione militare, dell’impiego
sistematico delle forze combattenti e della disciplina, tiene
alta la prevalenza dell’esercito, anche se inferiore per numero.
Il massimo successo, veramente tattico, a cui possa
giungere un’insurrezione, sta nell’impianto e nella difesa
razionali di ciascuna barricata. Verranno poi a mancare del
tutto od in gran parte l’appoggio coordinato, la disposizione
ed il movimento delle riserve, in breve la cooperazione
e coesione di ogni singola parte, così indispensabili
alla difesa, non pur d’un intera grande città, ma d’un
semplice suo quartiere; per non parlar poi della concentrazione
delle forze combattenti sovra un punto decisivo.
In questo caso prepondera nel combattimento la forma
della difesa passiva, riducendosi l’offensiva qua e là, e
solamente in via d’eccezione, a qualche assalto d’avamposti
od a qualche attacco di fianco, e limitandosi sempre
<span class="pagenum" id="Page_16">[16]</span>
unicamente all’occupazione di posizioni abbandonate dalle
truppe nella loro ritirata. Si aggiunga che l’esercito ha a
propria disposizione l’artiglieria e corpi di genio completamente
equipaggiati ed esercitati; mezzi di guerra, di cui
gli insorti, in quasi tutti i casi, difettano del tutto. Niuna
meraviglia, perciò, se persino le lotte delle barricate, condotte
col più grande eroismo — a Parigi nel giugno 1848,
a Vienna nell’ottobre 1848, a Dresda nel maggio 1849 — si
chiusero colla disfatta dell’insurrezione, quante volte i
comandanti delle forze venute a combatterla si mantennero
immuni da riguardi politici, agendo con criterî meramente
militari e potendo contare sui loro soldati.
</p>

<p>
I numerosi successi degli insorti fino al 1848 sono dovuti
a cause molto varie. Nel luglio 1830 e nel febbraio 1848
a Parigi, come pure nella maggior parte delle battaglie di
strada spagnuole, tra gli insorti e l’esercito eravi una guardia
civica, che o prendeva direttamente le parti dell’insurrezione,
o col proprio contegno tiepido ed irresoluto comunicava
pari indecisione anche alle truppe, fornendo, per di
più, armi all’insurrezione. Là, ove codesta guardia civica
si decideva senz’altro contro l’insurrezione, come a Parigi
nel giugno 1848, la sconfitta di quest’ultima era certa. A
Berlino nel 1848, la vittoria del popolo fu dovuta parte al
ragguardevole aumento di nuove forze combattenti durante
la notte ed il mattino del 19, parte all’esaurimento ed al
cattivo vettovagliamento delle truppe, parte infine al rilassamento
del comando. Ma in tutti i casi in cui si vinse fu
perchè le truppe si rifiutarono di obbedire, o perchè entrò
nei capi militari la indecisione, o perchè essi ebbero le
mani legate.
</p>

<p>
Persino adunque nel periodo classico delle battaglie della
strada, la barricata aveva un’azione assai più morale che
altro. Era un mezzo per scuotere la resistenza dell’esercito
e, quando si riesciva a tener duro fino a tal risultato, la
vittoria non mancava; se no, era la sconfitta.
</p>

<p>
Le eventualità favorevoli si trovavano, del resto, già
nel 1849, discretamente in ribasso. La borghesia si era
gettata dappertutto dalla parte dei governi; erano la «coltura
e la proprietà», che salutavano ed ospitavano l’esercito
diretto contro le insurrezioni. La barricata aveva perduto
il suo potere magico; il soldato non vedeva più dietro
ad essa «il popolo», ma ribelli, mestatori, saccheggiatori,
gente che voleva «spartire», la feccia della società; l’ufficiale
<span class="pagenum" id="Page_17">[17]</span>
aveva col tempo acquistato esperienza della tattica
per le battaglie della strada, non marciava più spensierato
ed alla scoperta contro l’improvvisata trincea, ma la girava
attraversando giardini, cortili e case. E, con un po’ d’abilità,
vi riesciva nove volte su dieci.
</p>

<p>
Ma da quel tempo ad oggi si verificarono moltissimi
altri cangiamenti e tutti a vantaggio della milizia. Se le
grandi città s’ampliarono notevolmente, questo avvenne in
una maggior misura per gli eserciti. Non si sono quadruplicate
dal 1848 ad oggi Parigi e Berlino, ma si sono più
che quadruplicate le loro guarnigioni, le quali, per mezzo
delle ferrovie, possono raddoppiarsi in meno di ventiquattr’ore,
e in quarantott’ore possono diventare eserciti giganteschi.
L’armamento di codesta enorme massa di soldati
divenne senza confronto più micidiale. Nel 1848 il fucile
non rigato, a percussione e caricato a bacchetta; oggi il
fucile a retrocarica di piccolo calibro, che tira a distanza
quadrupla, ed è dieci volte più preciso e dieci volte più
rapido di quello. Allora le palle da cannone massiccie, ed
i cartocci a mitraglia; oggi le granate a percussione, di
cui una sola basterebbe a mandare in aria la miglior barricata.
Allora l’ascia dei pionieri per abbattere i ripari;
oggi la cartuccia di dinamite.
</p>

<p>
Dai lato degli insorti, al contrario, le condizioni divennero
completamente peggiori. Una sollevazione, che attiri
le simpatie di tutti gli strati della popolazione, è difficile
che ritorni; nella lotta di classe non è probabile che tutti
i ceti medî si raggruppino così esclusivamente intorno al
proletariato da far quasi scomparire il partito reazionario
schierato intorno alla borghesia. Il «popolo», conseguentemente,
si mostrerà sempre diviso, e verrà quindi a mancare
quella leva potente, che fu tanto efficace nel 1848.
Si unissero pure ai rivoltosi dei soldati usciti di servizio,
il loro armamento riesce cosa ancor più difficile. I fucili
da caccia e di lusso degli armaiuoli — dato pure che la
polizia non li abbia in precedenza resi inservibili coll’asportazione
degli ordigni essenziali — non reggono assolutamente
al confronto, anche nella lotta da vicino, coi
fucili a retrocarica dell’esercito. Fino al 1848 con polvere
e piombo ciascuno poteva procurarsi da sè la munizione
necessaria; oggi la cartuccia d’ogni fucile è diversa ed ha
dovunque sol questo di comune, che è un prodotto della
grande industria e quindi impossibile ad improvvisarsi;
<span class="pagenum" id="Page_18">[18]</span>
onde i fucili divengono in grandissima parte inutili senza
le munizioni loro specialmente adatte. Finalmente, i nuovi
quartieri delle grandi città, costruiti dopo il 1848, che si
stendono in vie lunghe, diritte e larghe, paion fatti apposta
per dar agio di funzionare ai nuovi cannoni ed ai nuovi
fucili. Folle il rivoluzionario che scegliesse di sua volontà,
per una lotta di barricate, i nuovi quartieri operai al nord
od all’est di Berlino!
</p>

<p>
Comprende ora il lettore per qual motivo le classi dominanti
ci vogliono ad ogni costo trascinare colà, dove il
fucile spara e fende la sciabola? E perchè ci si accusa oggi
di vigliaccheria, quando non scendiamo senz’altro nelle
strade, dove siamo in precedenza sicuri della sconfitta? E
perchè con tanta insistenza si invoca da noi, che abbiamo
una buona volta a prestarci a far la parte di carne da
cannone?
</p>

<p>
Questi signori vanno sciupando i loro inviti e le loro
provocazioni; no, non siamo così grulli. Potrebbero, con
egual ragione, pretendere dal loro nemico nella prossima
guerra, ch’ei si allinei secondo i precetti del vecchio Fritz,
ovvero a colonne di intere divisioni ad uso Wagram e
Waterloo, munito per di più di fucili a pietra. Se le condizioni
si mutarono per le guerre popolari, non si mutarono
meno per la lotta di classe. È passato il tempo dei
colpi di mano, delle rivoluzioni condotte da piccole minoranze
coscienti, alla testa di masse incoscienti. Dove si
tratta della completa trasformazione dell’organismo sociale,
è necessario avere con sè le masse, già conscie di che si
tratti e del perchè del loro concorso. Questo è ciò che la
storia degli ultimi cinquant’anni ha insegnato. Ma perchè
le masse comprendano ciò che devono fare, è necessario
un lungo ed assiduo lavoro, quel lavoro appunto che noi
andiamo compiendo con un successo che spinge gli avversarî
alla disperazione.
</p>

<p>
Anche nei paesi latini si incomincia sempre più a consentire
che l’antica tattica ha d’uopo d’una revisione. Dappertutto
si copia l’esempio tedesco dell’esercizio del voto,
della conquista delle posizioni che sono alla nostra portata.
In Francia, dove pure il terreno è tuttora, dopo oltre cento
anni, minato da rivoluzioni sopra rivoluzioni, dove non
havvi partito, che non sia rotto alle cospirazioni, alle sollevazioni,
ad ogni altra sorta d’azioni rivoluzionarie; in
Francia, dove perciò l’esercito del governo è tutt’altro che
<span class="pagenum" id="Page_19">[19]</span>
sicuro, e dove sopratutto le condizioni per le vie di fatto
insurrezionali si presentano assai più propizie che in Germania,
anche in Francia i socialisti si convincono sempre
più che non è loro possibile alcuna vittoria durevole, insino
a che non abbiano preventivamente guadagnata la
gran massa del popolo, che ivi è costituita dai contadini.
Anche in Francia si venne a riconoscere che l’immediato
compito del partito è il lavoro lento della propaganda e
l’azione parlamentare. Ed i successi non si fecero attendere.
Non solamente venne occupata un’intera serie di municipî;
ma nella Camera siedono cinquanta socialisti, dai quali furon
già abbattuti tre ministeri ed un presidente della repubblica.
Anche nel Belgio gli operai conquistarono l’anno scorso
il diritto di voto e vinsero in un quarto dei collegi elettorali.
In Isvizzera, Italia, Danimarca, persino in Bulgaria e
Rumania, i socialisti hanno rappresentanti nei parlamenti.
In Austria i partiti sono unanimi nel riconoscere che l’accesso
al <i>Reichsrath</i> non può più a lungo esserci conteso.
Che vi entreremo è certo; si discute ancora solamente da
qual porta. E persino in Russia, allorquando si radunerà
il famoso <i>Zemskij Sobor</i>, l’assemblea nazionale, contro la
quale il giovane Nicolò resiste così inutilmente, anche là
possiamo contare con certezza che noi avremo la nostra
rappresentanza.
</p>

<p>
S’intende da sè che i nostri compagni dell’estero non
rinunciano al loro diritto alla rivoluzione. Il diritto alla
rivoluzione è anzi, sovratutto, l’unico vero «diritto storico»,
l’unico, su cui riposano, senza eccezione, tutti gli
Stati moderni, compreso il Meklemburgo, la cui rivoluzione
aristocratica fu compiuta nel 1755 con quella «convenzione
ereditaria», che ancor oggi costituisce la gloriosa carta del
feudalismo. Il diritto alla rivoluzione è così inconcusso
nella coscienza universale, che persino il generale von Boguslawski
ritrae unicamente da codesto diritto del popolo il
diritto al colpo di Stato, da lui rivendicato al suo sovrano.
</p>

<p>
Checchè però accada negli altri paesi, la democrazia socialista
tedesca si trova in una situazione speciale ed ha
conseguentemente, almeno per ora, un compito speciale. I
due milioni d’elettori, ch’essa manda alle urne, col seguito
dei non elettori, giovani e donne, formano la massa più
numerosa e compatta, il nucleo più decisivo dell’esercito
proletario internazionale. Questa massa fornisce già ora
oltre un quarto dei voti; e, come è mostrato dalle singole
<span class="pagenum" id="Page_20">[20]</span>
elezioni pel <i>Reichstag</i>, pei <i>Landtag</i> dei varî Stati, pei Consigli
comunali e pei tribunali industriali, è in continuo
aumento. E questo processo si svolge in modo spontaneo,
costante, irresistibile ed insieme tranquillo, come un processo
naturale. Tutti gli attacchi del governo si palesarono
impotenti contro di esso. Già oggi possiamo contare su
due milioni e mezzo d’elettori. Avanzando di questo passo,
per la fine del secolo avremo conquistato la maggioranza
dei ceti sociali medî, dei piccoli borghesi ed altresì dei piccoli
proprietarî delle campagne, raggiungendo nel paese
il potere preponderante, di fronte al quale dovranno piegarsi,
loro buono o malgrado, tutti gli altri poteri. Fare
che codesto incremento cammini per la sua via senza interruzioni,
insino a che per forza propria sopraffaccia il
regime attuale, ecco il nostro compito precipuo. E v’ha un
solo mezzo, con cui in Germania potrebbe momentaneamente
arrestarsi e forse per alcun tempo sospingersi indietro
questo continuo accrescimento delle forze militanti
della democrazia socialista: un conflitto in grandi proporzioni
coll’esercito, un salasso come quello di Parigi nel 1871.
Quand’anche ciò avvenisse, noi riusciremmo, pur sempre, a
lungo andare, i vincitori: poichè non basterebbero i fucili
a retrocarica di tutta quanta l’Europa e dell’America presi
insieme a spazzare dal mondo un partito, che si conta a
milioni. Ma l’evoluzione normale sarebbe inceppata, il momento
decisivo sarebbe ritardato e ci costerebbe più gravi
sagrificî.
</p>

<p>
L’ironia della storia mondiale capovolge ogni cosa. Noi,
i «rivoluzionarî», i «sovversivi», noi caviamo ben maggior
profitto dai mezzi legali che dagli illegali e dalle vie
di fatto. I partiti dell’ordine, com’essi si chiamano, trovano
il loro abisso in quello stesso ordinamento legale, che si
son dati. Ridotti alla disperazione, gridano con Odilon
Barrot: <i>la légalité nous tue</i>, la legalità è la nostra morte;
la legalità, che invece a noi tende i muscoli e ravviva il
sangue, quasi promettitrice di vita eterna. E se noi non
commetteremo l’insigne follía di lasciarci trascinare in
una guerra nelle strade per dar loro piacere, non rimarrà
ad essi da ultimo che spezzare colle proprie mani questa
legalità loro così fatale.
</p>

<p>
Frattanto vanno facendo nuove leggi antisovversive. Di
nuovo tutto è capovolto. Codesti odierni fanatici dell’antisovversione,
non sono essi i sovvertitori di ieri? Fummo
<span class="pagenum" id="Page_21">[21]</span>
forse noi che evocammo la guerra civile nel 1860? Fummo
noi a cacciare il re d’Annover, il principe d’Assia, il duca
di Nassau dai loro aviti e legittimi dominî, annettendoceli?
E codesti sovvertitori della Confederazione germanica e di
tre corone per la grazia di Dio osano ora lagnarsi della
sovversione? <i>Quis tulerit Gracchos de seditione querentes?</i>
Chi può tollerare che gli adoratori di Bismarck scherniscano
la sovversione?
</p>

<p>
Pongano in opera del resto, i loro progetti anti-sovversivi,
li peggiorino anche, riducano di gomma elastica il
Codice penale, e non otterranno che una prova di più
della loro impotenza. Per mettere sul serio alle strette la
democrazia socialista, dovranno rivolgersi a ben altri espedienti.
Colla sovversione democratico-socialista, alla quale
appunto oggi torna così bene di osservare le leggi, essi
non possono misurarsi se non colla sovversione del partito
dell’ordine, a cui la vita è resa impossibile s’ei non viola
le leggi. Il sig. Rossler, il burocratico prussiano, ed il generale
prussiano von Boguslawski indicarono loro l’unica
via, su cui forse potranno ancora misurarsi cogli operai,
che non si lasciano assolutamente adescare alla lotta di
strada. Violazione della costituzione, dittatura, ritorno all’assolutismo,
<i>regis voluntas suprema lex</i>! Coraggio, adunque,
signori; non giovano le chiacchiere; qui bisogna far sul
serio!
</p>

<p>
Ma non vogliate dimenticare che l’impero tedesco, come
anche tutti i piccoli Stati ed in generale tutti gli Stati
moderni, è un prodotto del contratto; del contratto in primo
luogo dei principi tra loro, poi dei principi col popolo. Se
una delle parti lo rompe, esso cade nella sua totalità e
l’altro contraente non vi è più vincolato.
</p>

<p>
Sono oramai quasi 1600 anni, e l’impero romano aveva
egualmente, ospite incomodo, un pericoloso partito sovversivo,
il quale minava la religione e tutti i fondamenti
dello Stato; negava per l’appunto che la volontà dell’imperatore
fosse la suprema legge; era senza patria, internazionale;
si diffondeva per tutte le provincie, dalla Gallia
all’Asia, ed anche oltre le frontiere dell’impero. Aveva macchinato
lungo tempo sotterra, in segreto, pur sentendosi
da un pezzo abbastanza forte per affrontare la luce. Codesto
partito sovversivo, noto col nome di cristiano, era
altresì fortemente rappresentato nell’esercito; intere legioni
erano cristiane. Allorchè erano comandati a far atto d’omaggio
<span class="pagenum" id="Page_22">[22]</span>
alle cerimonie religiose della Chiesa nazionale pagana,
i soldati sovvertitori spingevano la temerità sino a
piantare speciali distintivi di protesta, delle croci, sui loro
elmi. Anche le usuali vessazioni di caserma da parte dei
superiori rimanevano senza frutto. L’imperatore Diocleziano
non potè più a lungo tollerare in pace che l’ordine, l’obbedienza
e la disciplina venissero poste in non cale nel
suo esercito. E fece un atto d’energia, poichè non era ancor
troppo tardi. Emanò una legge contro i socialisti, intendevo
dire contro i cristiani. Furono vietate le riunioni dei sovvertitori,
i loro locali di adunanze chiusi od addirittura
demoliti, i simboli cristiani, croci, ecc., proibiti, come in
Sassonia i fazzoletti rossi. I cristiani vennero dichiarati
incapaci a coprire impieghi dello Stato; non potevano nemmanco
diventare vicecaporali. E siccome a quel tempo non
si avevano a disposizione giudici così bene addomesticati
alla «considerazione delle persone» come li presuppone
il progetto anti-sovversivo del signor von Köller, si vietò
senz’altro ai cristiani di andare ai tribunali a pretendere
il loro diritto. Anche codesta legge eccezionale rimase senza
effetto. I cristiani la strappavano dalle muraglie per ludibrio;
essi anzi avrebbero, in Nicomedia, appiccato il fuoco
al palazzo, ove se ne stava l’imperatore. Questi allora si
vendicò colla grande persecuzione dei cristiani dell’anno 303
della nostra êra. La quale fu l’ultima di tal genere. Ma fu
così efficace, che diciassette anni dipoi l’esercito era composto
in gran maggioranza di cristiani ed il successivo
autocrate dell’universo impero romano, Costantino, detto
dai preti «il grande», proclamò il cristianesimo religione
dello Stato.
</p>

<p class="indl">
<i>Londra, 6 marzo 1895.</i>
</p>

<p class="indr">
<span class="smcap">F. Engels.</span>
</p>

<hr class="silver">

<div class="chapter">
<p>
<span class="pagenum" id="Page_23">[23]</span>
</p>

<h2 id="febgiu48">I.
<span class="smaller">Dal febbraio al giugno 1848.
(<i>Dal fascicolo I</i>).</span></h2>
</div>

<p>
Ad eccezione d’alcuni pochi capitoli, non v’ha periodo
importante degli annali rivoluzionari dal 1848 al
1849, che non porti l’intitolazione: Disfatta della rivoluzione!
</p>

<p>
Chi soccombette in queste disfatte non fu la rivoluzione.
Furono i fronzoli tradizionali prerivoluzionarî,
risultati di rapporti sociali non peranco acuiti in
netti antagonismi di classe, — persone, illusioni, fantasie,
progetti, da cui non era libero il partito rivoluzionario
avanti la rivoluzione di febbraio e da cui non
la vittoria di febbraio poteva liberarlo, ma solamente
una serie di disfatte.
</p>

<p>
In una parola: il progresso rivoluzionario non si fe’
strada colle tragicomiche sue conquiste immediate
ma, al contrario, col sorgere d’una controrivoluzione
serrata, possente, col sorgere d’un avversario, nel combattere
il quale unicamente fu dal partito dell’insurrezione
raggiunta la maturità di partito davvero rivoluzionario.
</p>

<p>
Dimostrare ciò è il tema delle pagine che seguono.
</p>

<h3><i>I. La disfatta del giugno 1848.</i></h3>

<p>
Dopo la rivoluzione di luglio, accompagnando il suo
compare, il duca d’Orléans, in trionfo all’Hôtel-de-Ville,
il banchiere Laffitte lasciava cadere questo detto:
«D’ora innanzi regneranno i banchieri». Laffitte aveva
svelato il mistero della rivoluzione.
</p>

<p>
<span class="pagenum" id="Page_24">[24]</span>
</p>

<p>
Sotto Luigi Filippo non era la borghesia francese che
regnava, ma una frazione di essa: banchieri, re della
Borsa, re delle ferrovie, proprietarî di miniere di carbone
e di ferro e proprietarî di foreste, e una parte
della proprietà fondiaria rappattumata con essi; insomma
la cosidetta aristocrazia della finanza. Era essa
che sedeva sul trono, che dettava leggi nelle Camere,
che dispensava i posti governativi, dal ministero fino
allo spaccio di tabacchi.
</p>

<p>
La borghesia veramente industriale formava una
parte dell’opposizione ufficiale; era cioè rappresentata
nelle Camere solo come minoranza. Tanto più decisiva
se ne presentava l’opposizione, quanto più netto era lo
sviluppo del dominio esclusivo dell’aristocrazia finanziaria
e quanto più essa medesima, soffocate nel sangue
le sommosse del 1832, 1834 e 1839, immaginava d’avere
assicurato il proprio dominio sulla classe operaia. Grandin,
fabbricante di Rouen, il portavoce più fanatico
della reazione borghese, sia nell’Assemblea nazionale
costituente, sia nella legislativa, era nella Camera dei
deputati il più violento avversario di Guizot. Leone
Faucher, noto più tardi pei suoi impotenti sforzi di
elevarsi a Guizot della controrivoluzione francese, conduceva,
negli ultimi tempi di Luigi Filippo, una guerra
letteraria per l’industria contro la speculazione ed il
suo caudatario, il governo. Bastiat agitava, in nome di
Bordeaux e di tutta la Francia viticola, contro il sistema
imperante.
</p>

<p>
La piccola borghesia, in ogni sua gradazione, ed
egualmente la classe dei contadini, erano del tutto
escluse dal potere politico. S’incontravano finalmente
nell’opposizione ufficiale, oppure affatto al di fuori del
<i>pays légal</i>, i rappresentanti ideologi e gli oratori delle
accennate classi, i loro scienziati, avvocati, medici, ecc.;
in una parola, le loro così dette «capacità».
</p>

<p>
Le necessità della propria finanza ponevano la monarchia
di luglio all’intima dipendenza dell’alta borghesia;
dipendenza, che divenne la sorgente inesauribile
d’un crescente disagio della finanza. Impossibile
subordinare l’amministrazione dello Stato all’interesse
della produzione nazionale, senza ristabilire l’equilibrio
nel bilancio, l’equilibrio tra le uscite e le entrate dello
Stato. Ed in qual modo ristabilire quest’equilibrio, senza
<span class="pagenum" id="Page_25">[25]</span>
limitare le spese dello Stato, ossia senza vulnerare interessi,
ch’erano altrettanti sostegni del sistema dominante,
e senza riordinare la ripartizione delle imposte,
ch’è quanto dire senza addossare all’alta borghesia
stessa una parte ragguardevole del peso delle imposte?
</p>

<p>
L’indebitamento dello Stato era ben piuttosto un interesse
diretto della frazione della borghesia, governante
e legiferante per mezzo della Camera. Il deficit
dello Stato: ecco propriamente il vero oggetto della
sua speculazione e la fonte principale del suo arricchimento.
Dopo ciascun anno, un nuovo deficit. Dopo
il decorso di quattro o cinque anni, un nuovo prestito.
Ed ogni nuovo prestito forniva all’aristocrazia finanziaria
nuova occasione a truffare lo Stato, tenuto artificiosamente
sospeso nelle ansie della bancarotta ed
obbligato così a contrattare coi banchieri nelle condizioni
più sfavorevoli. Ogni nuovo prestito offriva una
seconda occasione a svaligiare il pubblico, che impiega
i suoi capitali in rendita dello Stato, con operazioni
di Borsa, al cui mistero erano iniziati governo e maggioranza
della Camera. Erano sovratutto la situazione
oscillante del credito dello Stato ed il possesso dei segreti
di Stato, che davano ai banchieri, non meno che
ai loro affiliati nelle Camere e sul trono, la possibilità
di provocare straordinarie, improvvise oscillazioni, il cui
risultato costante doveva essere la rovina d’una massa
di capitalisti più piccoli e l’arricchimento favolosamente
rapido dei giocatore in grande. L’essere il deficit
dello Stato un diretto interesse della frazione
dominante della borghesia, spiega come gli stanziamenti
ordinarî dello Stato negli ultimi anni del regime
di Luigi Filippo superassero di gran lunga il doppio
di quelli sotto Napoleone, raggiungendo annualmente
la somma di ben quasi 400 milioni di franchi, mentre la
media esportazione complessiva della Francia elevavasi
a 750 milioni di franchi. Le enormi somme, che per tal
modo scorrevano per le mani dello Stato, davano oltracciò
origine a loschi appalti, a corruzioni, a frodi, a
bricconate d’ogni specie. Lo svaligiamento dello Stato,
quale avveniva in grande coi prestiti, si ripeteva al
minuto nei lavori dello Stato. Il rapporto tra la Camera
e il governo si ramificava in rapporti tra le singole
amministrazioni ed i singoli imprenditori.
</p>

<p>
<span class="pagenum" id="Page_26">[26]</span>
</p>

<p>
Al pari degli stanziamenti dello Stato e dei prestiti dello
Stato, la classe dominante sfruttava le costruzioni ferroviarie.
Allo Stato le Camere addossavano i pesi principali,
assicurandone i frutti d’oro all’aristocrazia finanziaria
speculatrice. Si accumulavano gli scandali nella
Camera dei deputati, allorchè il caso fe’ venire a galla
che tutti quanti i membri della maggioranza, alcuni dei
ministri compresi, partecipavano come azionisti a quelle
medesime costruzioni ferroviarie, ch’essi facevano poi,
in qualità di legislatori, intraprendere a spese dello
Stato.
</p>

<p>
Non v’era, all’incontro, piccola riforma finanziaria,
che non naufragasse di fronte all’influenza dei banchieri.
Così, ad esempio, la riforma postale. Rothschild
protestò. Poteva lo Stato assottigliare cespiti d’entrata,
donde doveva ricavare gli interessi del suo debito
sempre crescenti?
</p>

<p>
La monarchia di luglio non era altro se non una
Compagnia d’azioni per lo sfruttamento della ricchezza
nazionale francese, i cui dividendi si ripartivano fra
ministri, Camere, 240.000 elettori ed il loro seguito.
Luigi Filippo era il direttore di questa Compagnia,
vero Roberto Macaire sul trono. Commercio, industria,
agricoltura, navigazione, questi interessi della borghesia
industriale, dovevano, sotto tal sistema, trovarsi esposti
permanentemente a pericolare e intisichire. <i>Gouvernement
à bon marché</i>, aveva essa scritto nei giorni di
luglio sulla propria bandiera.
</p>

<p>
Mentre l’aristocrazia finanziaria dettava le leggi,
guidava l’amministrazione dello Stato, disponeva di tutti
i pubblici poteri organizzati, dominava la pubblica opinione
coi fatti e colla stampa, andava ripetendosi in
ogni sfera, dalla Corte al <i>Café-Borgne</i>, l’identica prostituzione,
l’identica frode svergognata, l’identica libidine
di arricchire non mediante la produzione, ma
mediante la rapina dell’altrui ricchezza già creata;
erompeva cioè alla superficie della società borghese la
tolleranza più sfrenata, più insistentemente in attrito
colle stesse leggi borghesi, degli appetiti malsani ed
abbietti, nei quali trova la sua natural soddisfazione
la ricchezza scaturita dal gioco, e il godimento diventa
<i>crapuleux</i>, e denaro e lordura e sangue scorrono
insieme. L’aristocrazia finanziaria, e nel suo modo di
<span class="pagenum" id="Page_27">[27]</span>
acquisto o nei suoi godimenti, non è che la risurrezione
del proletariato dei pezzenti sulle altezze della
società borghese.
</p>

<p>
E le frazioni non dominanti della borghesia francese
gridarono: Corruzione! Il popolo gridò: <i>à bas
les grands voleurs! à bas les assassins!</i>, allorchè
nel 1847 s’impiantarono pubblicamente sulle più elevate
scene della società borghese quegli stessi spettacoli,
che sono di regola rappresentati dal proletariato
dei pezzenti nei bordelli, negli stabilimenti dei poveri
e dei pazzi, dinanzi al giudice, nei bagni e sul patibolo.
La borghesia industriale vide in pericolo i proprî
interessi; la piccola borghesia trovavasi urtata
nella sua morale, la fantasia popolare si rivoltava, Parigi
era inondata da libelli, — <i>la dynastie Rothschild,
les juifs rois de l’époque, etc.</i>, — nei quali il dominio
dell’aristocrazia finanziaria veniva, con maggiore o minor
spirito, denunciato e stigmatizzato.
</p>

<p>
<i>Rien pour la gloire!</i> La guerra non rende nulla!
<i>la paix partout et toujours!</i> La guerra fa abbassare
il corso del tre e quattro per cento!; così aveva scritto
sulla sua bandiera la Francia degli ebrei di Borsa. La
sua politica estera andò per tal modo a smarrirsi in
una serie di mortificazioni del sentimento nazionale
francese, la cui irritazione divenne acutissima quando,
coll’incorporazione di Cracovia all’Austria, venne consumato
l’assassinio della Polonia e Guizot entrò attivamente
nella guerra del <i>Sonderbund</i> svizzero, a favore
della Santa Alleanza. La vittoria dei liberali svizzeri
in questo simulacro di guerra sollevò l’amor
proprio dell’opposizione borghese in Francia; la sanguinosa
insurrezione del popolo a Palermo agì come
una scossa elettrica sulla massa popolare paralizzata
e ne risvegliò i grandi ricordi e le passioni rivoluzionarie.<a class="tag" id="tag1" href="#note1">[1]</a>
</p>

<p>
Due avvenimenti economici mondiali accelerarono
<span class="pagenum" id="Page_28">[28]</span>
finalmente l’esplosione dell’universale disgusto e fecero
maturare il malcontento in rivolta.
</p>

<p>
La malattia delle patate ed i cattivi raccolti del 1845
e 1846 avevano sovreccitato nel popolo il generale fermento.
La carestia del 1847 aveva chiamato sulla
Francia, come sul resto del continente, conflitti sanguinosi.
Ed ecco, di fronte alle orgie svergognate dell’aristocrazia
finanziaria, la lotta del popolo pei mezzi
primi di sussistenza! Ecco a Buzançais i rivoltosi della
fame giustiziati ed a Parigi gli scrocconi satolli strappati
ai tribunali dalla famiglia reale!
</p>

<p>
Il secondo grande avvenimento economico, che affrettò
lo scoppio della rivoluzione, fu una crisi generale
del commercio e dell’industria in Inghilterra; crisi
che, già preannunciata nell’autunno del 1845 dalla disfatta
in massa degli speculatori d’azioni ferroviarie,
e contenuta durante il 1846 da una serie di incidenti,
quale l’imminente abolizione dei dazî sui cereali, eruppe
finalmente nell’autunno del 1847 colle bancarotte dei
grandi commercianti in coloniali di Londra, alle quali
tennero immediatamente dietro i fallimenti delle Banche
di provincia e la chiusura delle fabbriche nei distretti
industriali inglesi. Non erasi ancora avvertita
l’influenza di questa crisi nel continente, allorquando
scoppiò la rivoluzione di febbraio.
</p>

<p>
La devastazione del commercio e dell’industria, operata
dall’epidemia economica, rese ancor più insopportabile
l’egemonia dell’aristocrazia finanziaria. In tutta
la Francia, la borghesia d’opposizione bandì l’agitazione
dei banchetti per una riforma elettorale, la quale doveva
conquistarle la maggioranza nelle Camere ed abbattere
il ministero della Borsa. A Parigi la crisi ebbe
ancora questo speciale effetto di gettare sul commercio
interno una massa di fabbricanti e di grandi negozianti,
cui le condizioni d’allora chiudevano gli affari sul mercato
estero. Essi eressero grandi stabilimenti, la cui
concorrenza rovinò in massa droghieri e bottegai.
Donde innumerevoli fallimenti in questa parte della
borghesia parigina; donde la sua apparizione rivoluzionaria
nel febbraio. È noto come Guizot e le Camere
risposero ai progetti di riforma con una sfida spoglia
d’equivoci, come Luigi Filippo si decise troppo tardi
per un ministero Barrot, come si venne al conflitto tra
<span class="pagenum" id="Page_29">[29]</span>
il popolo e l’esercito, come il contegno passivo della
guardia nazionale disarmò l’esercito, come la monarchia
di luglio dovette cedere il posto ad un governo
provvisorio.
</p>

<p>
Il governo provvisorio, sorto sulle barricate di febbraio,
rispecchiava, di necessità, nella sua composizione
i differenti partiti, che si erano divisa la vittoria. Esso
non poteva essere altro che un compromesso delle
diverse classi, che unite avevano rovesciato il trono
di luglio, ma i cui interessi si trovavano in rapporto
ostile tra loro. La gran maggioranza ne era formata
da rappresentanti della borghesia: la piccola borghesia
repubblicana era rappresentata da Ledru-Rollin e Flocon,
la borghesia repubblicana dagli uomini del <i>National</i>,
l’opposizione dinastica da Cremieux, Dupont de
l’Eure, ecc. Due soli rappresentanti possedeva la classe
lavoratrice: Luigi Blanc ed Albert. Quanto infine a
Lamartine, egli nel governo provvisorio non impersonava
alcun vero interesse, alcuna classe determinata;
egli era la stessa rivoluzione di febbraio, la collettiva
insurrezione colle sue illusioni, la sua poesia, il suo
contenuto chimerico e le sue frasi. Del resto, sia per
la sua posizione, sia per le sue idee, l’oratore della
rivoluzione di febbraio apparteneva alla borghesia.
</p>

<p>
Se Parigi domina la Francia grazie all’accentramento
politico, sono gli operai che nei momenti di
convulsioni rivoluzionarie dominano Parigi. Primo atto
di vita del governo provvisorio fu il tentativo di sottrarsi
a tale influenza preponderante con un appello
da Parigi ubbriaca alla Francia digiuna. Lamartine
contestò ai combattenti delle barricate il diritto di proclamare
la repubblica; a ciò era autorizzata solo la
maggioranza dei francesi, il cui voto conveniva attendere;
non istava al proletariato parigino di macchiare
la propria vittoria con un’usurpazione. La borghesia
permetteva al proletariato una sola usurpazione — quella
del campo di battaglia.
</p>

<p>
Al mezzodì del 25 febbraio, la repubblica non era
ancora proclamata, mentre all’incontro tutti i ministeri
erano digià ripartiti tra gli elementi borghesi
del governo provvisorio ed i generali, i banchieri e
gli avvocati del <i>National</i>. Senonchè gli operai erano
risoluti a non tollerare questa volta una mistificazione
<span class="pagenum" id="Page_30">[30]</span>
del genere di quella del luglio 1830. Erano pronti a
riprendere la lotta ed a strappare colla forza delle
armi la repubblica Tale fu il messaggio recato da
Raspail all’Hôtel-de-Ville. In nome del proletariato parigino,
egli intimò al governo provvisorio di proclamare
la repubblica; ove l’intimazione non fosse eseguita
entro due ore, egli sarebbe ritornato alla testa di duecentomila
uomini. Non erano ancora freddi i cadaveri
dei caduti, non ancora rimosse le barricate, gli operai
non ancora disarmati e l’unica forza che loro si potesse
opporre era la guardia nazionale. In tale situazione
di cose, sbollirono immediatamente le savie considerazioni
di Stato e gli scrupoli giuridici di coscienza
del governo provvisorio. Non era trascorso il termine
di due ore, e già su tutte le muraglie di Parigi brillavano
le storiche parole gigantesche: <i>République française!
Liberté, Egalité, Fraternité!</i>
</p>

<p>
Colla proclamazione della repubblica sulla base del
suffragio universale, si spegneva perfino la memoria
degli intenti e dei motivi ristretti, che avevano spinto
la borghesia nella rivoluzione di febbraio. Non più alcune
poche frazioni della cittadinanza; erano tutte le
classi della società francese, che improvvisamente si
trovavano rovesciate nella cerchia del potere politico,
costrette ad abbandonare i palchi, la platea e la galleria
e a recitare tutte insieme sul palco scenico rivoluzionario!
Col regno costituzionale, anche il simulacro
d’una potenza di Stato autocrate, in antagonismo alla
società borghese, veniva a svanire e con esso tutta la
serie di lotte secondarie, provocate da quella potenza
speciosa!
</p>

<p>
Il proletariato, mentre imponeva al governo provvisorio,
e per mezzo del governo provvisorio, alla
Francia, la repubblica, si affacciava d’un subito come
partito autonomo al proscenio, ma nello stesso tempo
si chiamava addosso il giudizio di tutta la Francia
borghese. Ciò ch’esso conquistò, fu il terreno alla lotta
per la propria emancipazione rivoluzionaria, non certamente
quest’emancipazione stessa.
</p>

<p>
Ben piuttosto era destinata la repubblica di febbraio
a portare, innanzi tutto, a compimento il dominio
della borghesia, mentr’essa lasciava entrare nella cerchia
del potere politico, accanto all’aristocrazia della
<span class="pagenum" id="Page_31">[31]</span>
finanza, tutte le classi possidenti. La maggioranza dei
grandi proprietarî fondiarî, i legittimisti, venne estratta
dal nulla politico, in cui l’aveva relegata la monarchia
di luglio. Non invano la <i>Gazette de France</i> aveva
agitato in comune coi fogli d’opposizione; non invano
Larochejacquelin aveva abbracciato, nella seduta della
Camera dei deputati del 21 febbraio, il partito della
rivoluzione. Mediante il suffragio universale, i proprietarî
nominali costituenti la grande maggioranza
dei francesi, i contadini, furono investiti arbitri dei
destini della Francia. La repubblica di febbraio lasciò
finalmente avanzarsi risoluto il dominio della borghesia,
mentre foggiavasi la corona, dietro cui si teneva celato
il capitale.
</p>

<p>
Come gli operai nei giorni di luglio avevano combattuto
la monarchia borghese, così combatterono nei
giorni di febbraio la repubblica borghese. Come la
monarchia di luglio era costretta a proclamarsi monarchia
circondata da istituzioni repubblicane, così la
repubblica di febbraio a proclamarsi repubblica circondata
da istituzioni sociali. Il proletariato parigino
aveva strappato anche questa concessione.
</p>

<p>
Un operaio, Marche, dettò il decreto, con cui il
governo provvisorio appena costituito obbligavasi ad
assicurare col lavoro l’esistenza dei lavoratori, a provvedere
di lavoro tutti i cittadini, ecc. Ed allorquando,
pochi giorni più tardi, esso dimenticò le promesse e
sembrò aver perduto di vista il proletariato, una massa
di 20.000 operai marciò sull’Hôtel-de-Ville, al grido di:
Organizzazione del lavoro! Costituzione d’uno speciale
ministero del lavoro! Riluttante e dopo lungo dibattito,
il Governo provvisorio nominò una Commissione
speciale permanente, incaricata di scogitare i mezzi
pel miglioramento delle classi lavoratrici! Questa Commissione
venne composta da delegati delle corporazioni
di mestiere di Parigi e presieduta da Luigi
Blanc ed Albert. Il Lussemburgo le fu assegnato a
sede per le adunanze. Così i rappresentanti della classe
operaia venivano banditi dal seggio del Governo provvisorio,
la parte borghese del quale tenne esclusivamente
in sue mani l’effettivo potere dello Stato e le redini
dell’amministrazione; ed accanto ai ministeri delle
finanze, del commercio, dei lavori pubblici, accanto
<span class="pagenum" id="Page_32">[32]</span>
alla Banca ed alla Borsa, sorse una sinagoga socialista,
i cui sommi pontefici, Luigi Blanc ed Albert, avevano
la missione di scoprire la terra promessa, di annunciare
il nuovo evangelo e di dare occupazione al proletariato.
Quasi a distinzione da ogni potere profano
dello Stato, non veniva messo a loro disposizione alcun
bilancio, alcun potere esecutivo. Era colla testa ch’essi
dovevano dar di cozzo nei pilastri fondamentali della
società borghese. Mentre il Lussemburgo cercava la
pietra filosofale, nell’Hôtel-de-Ville si batteva la moneta
avente corso.
</p>

<p>
Eppure, le pretese del proletariato parigino, in
quanto soverchiavano la repubblica borghese, non potevano
concretarsi altrimenti che nella nebulosità del
Lussemburgo.
</p>

<p>
In comune colla borghesia gli operai avevano fatto
la rivoluzione di febbraio; a fianco della borghesia
cercarono essi di attuare i loro interessi, allo stesso
modo con cui anche nel governo provvisorio avevano
installato accanto alla maggioranza un operaio. Organizzazione
del lavoro! Ma il lavoro salariato, è l’attuale
organizzazione borghese del lavoro. Senz’esso,
nè capitale, nè borghesia, nè società borghese. Uno
speciale ministero del lavoro! Ma i ministeri delle
finanze, del commercio, dei lavori pubblici, non sono
forse i ministeri borghesi del lavoro? Accanto ad essi
un ministero proletario del lavoro non sarebbe stato
che un ministero dell’impotenza, un ministero dei pii
desiderî, una commissione del Lussemburgo. Come gli
operai credevano d’emanciparsi a fianco della borghesia,
così ritenevano di poter compiere una rivoluzione
proletaria a fianco delle altre nazioni borghesi,
entro le pareti nazionali della Francia. Ma i rapporti
di produzione francesi sono subordinati al commercio
estero della Francia, alla sua situazione nel mercato
mondiale ed alle leggi di questo. In qual modo poteva
la Francia spezzarli, senza una guerra europea rivoluzionaria,
che si ripercuotesse sul despota del mercato
mondiale, sull’Inghilterra?
</p>

<p>
Una classe, nella quale si concentrano gli interessi
rivoluzionarî della società, non appena si è sollevata,
trova immediatamente nella sua stessa situazione il
contenuto ed il materiale della propria attività rivoluzionaria:
<span class="pagenum" id="Page_33">[33]</span>
abbatte nemici, adotta le misure suggerite
dalla necessità della lotta; poi le conseguenze dei suoi
proprî atti la spingono oltre. Essa non subordina il
suo còmpito a ricerche teoriche. La classe operaia francese
non si trovava a quest’altezza di vedute; ell’era
ancora incapace di portare a compimento la propria
rivoluzione.
</p>

<p>
Lo sviluppo del proletariato industriale è sovratutto
subordinato allo sviluppo della borghesia industriale.
È appena sotto il dominio di questa ch’esso
incomincia ad acquistare una consistenza diffusa su
tutta la nazione, la quale gli permetta di dare un
carattere nazionale alla propria rivoluzione; è anzi
appena allora ch’esso crea i moderni mezzi di produzione,
destinati appunto ad essere altrettanti mezzi
della sua redenzione rivoluzionaria. È appena il dominio
della borghesia industriale che strappa le radici
materiali della società feudale, spianando il terreno,
sul quale solamente è possibile una rivoluzione proletaria.
L’industria francese è più progredita e la borghesia
francese più rivoluzionariamente sviluppata di
quelle del restante continente. Ma la rivoluzione di
febbraio non era essa diretta immediatamente contro
l’aristocrazia finanziaria? Da questa circostanza s’ebbe
la prova che non era la borghesia industriale la dominatrice
in Francia. La borghesia industriale può dominare
solo là, ove l’industria moderna foggia a propria
immagine tutti i rapporti di proprietà, e l’industria può
raggiungere un simile potere solo là, ov’essa stessa
abbia conquistato il mercato mondiale. Ma l’industria
francese assicura, in gran parte, a sè medesima il
mercato nazionale solo per mezzo di un sistema proibitivo
più o meno modificato. Se il proletariato francese,
per conseguenza, possiede, nel momento d’una
rivoluzione a Parigi, un potere di fatto ed un’influenza,
che lo spronano ad uno slancio eccessivo pei suoi
mezzi, nella restante Francia esso si trova rinserrato
in singoli centri industriali isolati, quasi inavvertito in
mezzo al numero preponderante di contadini e piccoli
borghesi. La lotta contro il capitale nella sua forma
moderna d’evoluzione, nel suo momento d’efflorescenza,
la lotta del salariato industriale contro il borghese
industriale, è in Francia un fatto parziale, che dopo
<span class="pagenum" id="Page_34">[34]</span>
i giorni di febbraio poteva tanto meno dare un contenuto
nazionale alla rivoluzione, in quanto la lotta
contro i metodi secondarî di sfruttamento capitalistico,
la lotta dei contadini contro l’usura dell’ipoteca, del
piccolo borghese contro il grande commerciante, il
grande banchiere ed il grande fabbricante, in una
parola contro la bancarotta, queste varie forme di lotta
trovavansi tuttora inviluppate nell’insurrezione contro
l’aristocrazia finanziaria in generale. Nulla di più
spiegabile adunque del tentativo da parte del proletariato
di attuare il proprio interesse di fianco all’interesse
borghese, anzichè farlo valere quale interesse
rivoluzionario della società stessa, — e del
lasciare cadere la bandiera rossa dinanzi alla tricolore.
Gli operai francesi non potevano muovere passo in
avanti nè torcere un capello all’ordine borghese prima
che il corso della rivoluzione sollevasse la massa della
nazione, ch’è tra il proletariato e la borghesia, contadini
e piccoli borghesi, contro quest’ordine, contro il
dominio del capitale, e li costringesse ad unirsi ai
proletarî come a loro avanguardia. Solamente coll’enorme
disfatta del giugno potevano gli operai guadagnarsi
questa vittoria.
</p>

<p>
Alla Commissione del Lussemburgo, a questa creatura
degli operai parigini, rimane il merito d’aver
svelato dall’alto d’una tribuna europea il segreto della
rivoluzione del secolo decimonono: l’emancipazione del
proletariato. Il <i>Moniteur</i> era furibondo quando dovette
propagare ufficialmente le «selvagge stravaganze»,
che sino allora giacevano sepolte negli scritti clandestini
dei socialisti e solo di tempo in tempo percuotevano
gli orecchi della borghesia, quali leggende lontane,
metà paurose, metà ridicole. L’Europa si levò di soprassalto
dal suo torpore. Nell’idea dei proletarî, adunque,
i quali scambiavano l’aristocrazia finanziaria colla
borghesia in generale; nella chimera di valentuomini
repubblicani, i quali negavano l’esistenza stessa delle
classi, o tutt’al più l’ammettevano come conseguenza
della monarchia costituzionale; nelle frasi ipocrite delle
frazioni borghesi sin qui escluse dal dominio, il dominio
della borghesia era abolito in forza della proclamazione
della repubblica. Allora tutti i realisti si metamorfosarono
in repubblicani e tutti i milionarî di
<span class="pagenum" id="Page_35">[35]</span>
Parigi in lavoratori. La parola, che corrispondeva a
quest’artificiale soppressione dei rapporti di classe, era
la <i>fraternité</i>, l’universale affratellamento, l’universale
fratellanza. Questa bonaria astrazione dall’antagonismo
di classe, questo livellamento sentimentale degli interessi
contradditorii di classe, questo estatico elevarsi al
di sopra della lotta di classe, la <i>fraternité</i>, era il vero
motto della rivoluzione di febbraio. Ciò che divideva
le classi, era un semplice malinteso, e Lamartine battezzava
il governo provvisorio nel 24 febbraio: <i>un
gouvernement qui suspende ce malentendu terrible
qui existe entre les différentes classes</i>. Il proletariato
parigino gavazzava in questa magnanima ubbriacatura
di fraternità.
</p>

<p>
Il governo provvisorio, dal canto suo, una volta
costretto a proclamare la repubblica, fe’ di tutto per
renderla accetta alla borghesia ed alle provincie. Si
rinnegarono i sanguinosi terrori della prima repubblica
francese coll’abolire la pena di morte pei delitti
politici; si lasciò libertà di stampa a tutte le opinioni;
l’esercito, i tribunali, l’amministrazione rimasero, salve
poche eccezioni, nelle mani dei loro antichi titolari;
nessuno dei grandi colpevoli della monarchia di luglio
fu tratto in giudizio. I repubblicani borghesi del <i>National</i>
si davano lo spasso di barattare nomi e costumi
monarchici con antichi repubblicani. Per essi la repubblica
non era che un nuovo abbigliamento da ballo per
la vecchia società borghese. Il merito principale cercato
dalla giovane repubblica non consisteva nello
spargere terrore, sibbene piuttosto nello star continuamente
essa medesima sotto l’impressione della paura,
conquistandosi l’esistenza cogli adattamenti e colle
cedevolezze e disarmando così ogni opposizione. Alle
classi privilegiate nell’interno, alle potenze dispotiche
all’estero venne solennemente dichiarato che la
repubblica aveva carattere pacifico. Vivere e lasciar
vivere era la sua divisa. Si aggiunse che, poco dopo
la rivoluzione di febbraio, i tedeschi, i polacchi, gli austriaci,
gli ungheresi, gli italiani, ciascun popolo a
seconda della sua momentanea situazione, si rivoltarono.
Russia ed Inghilterra, l’ultima sebbene già internamente
agitata, l’altra intimidita, erano impreparate.
La repubblica, adunque, non trovossi di fronte alcun nemico
<span class="pagenum" id="Page_36">[36]</span>
nazionale; così pure nessuna complicazione estera
rilevante, che potesse attizzare la forza d’azione, accelerare
il processo rivoluzionario, spingere in avanti il
governo provvisorio o gettarlo a mare. Il proletariato
parigino, che nella repubblica riconosceva la propria
creatura, acclamò naturalmente ad ogni atto del governo
provvisorio, che alla repubblica preparava più
facile il posto nella società borghese. Da Caussidière
esso si lasciò volontariamente adibire a servizî di polizia,
per difendere la proprietà a Parigi, come lasciava
accomodare da Luigi Blanc le contestazioni di salario
tra operai e padroni. Era un <i>point d’honneur</i> per
esso di mantenere intatto davanti agli occhi dell’Europa
l’onore borghese della repubblica.
</p>

<p>
La repubblica non trovò resistenza, nè all’estero nè
all’interno. Con ciò essa era disarmata. Il suo còmpito
non consisteva più nella trasformazione rivoluzionaria
del mondo, ma solo nel proprio adattamento alle condizioni
della società borghese. Del fanatismo, con cui il
governo provvisorio si sottopose a tale còmpito, niun
testimonio più eloquente delle sue misure finanziarie.
</p>

<p>
Il credito pubblico ed il privato erano, naturalmente,
scossi. Il credito pubblico riposa sulla fiducia che lo
Stato si lasci sfruttare dagli ebrei della finanza. Ma il
vecchio Stato era scomparso e la rivoluzione era diretta
avanti ogni cosa contro l’aristocrazia finanziaria.
Non erano peranco cessate le oscillazioni dell’ultima
crisi del commercio europeo; le bancarotte si succedevano
tuttora alle bancarotte.
</p>

<p>
Il credito privato trovavasi adunque paralizzato, la
circolazione impedita, la produzione arenata, prima
che scoppiasse la rivoluzione di febbraio. La crisi rivoluzionaria
rese più acuta la commerciale. E, dacchè il
credito privato riposa sulla fiducia che la produzione
borghese in tutto l’àmbito dei suoi rapporti, ch’è quanto
dire l’ordinamento borghese, rimanga intatta ed intangibile,
in qual modo poteva agire una rivoluzione,
da cui era posta in questione la base della produzione
borghese, la schiavitù economica del proletariato, e la
quale in faccia alla Borsa drizzava la sfinge del Lussemburgo?
L’avvento del proletariato è l’abolizione del
credito borghese, poichè è l’abolizione della produzione
borghese e del suo ordinamento. Il credito pubblico
<span class="pagenum" id="Page_37">[37]</span>
ed il privato sono il termometro economico, che dà la
misura dell’intensità d’una rivoluzione. Di quanto essi
precipitano, di altrettanto si eleva l’entusiasmo e la
forza creatrice della rivoluzione.
</p>

<p>
Il governo provvisorio voleva spogliare la repubblica
dell’apparenza antiborghese. Doveva a tal uopo
cercare anzitutto di assicurare il valore commerciale
di questa nuova forma dello Stato, il suo corso alla
Borsa. Col salire della repubblica sul listino di Borsa,
si rialzò necessariamente il credito privato.
</p>

<p>
A fine di allontanare anche il sospetto ch’essa non
volesse o non potesse sobbarcarsi alle obbligazioni assunte
dalla monarchia, a fine di dar credito alla morale
ed alla solvibilità borghesi della repubblica, il governo
provvisorio ebbe ricorso ad una millanteria non
meno indignitosa che puerile. Prima del termine legale
di pagamento, sborsò ai creditori dello Stato gli
interessi del 5, 4&nbsp;½ e 4%. La sfacciataggine borghese,
l’orgoglio dei capitalisti si ridestarono d’un tratto, vedendo
la precipitazione angosciosa, con cui si cercava
di comperare la loro fiducia.
</p>

<p>
L’imbarazzo pecuniario del governo non fu naturalmente
menomato da un colpo di scena, che gli toglieva
di tasca la riserva di danaro sonante. Il disagio
delle finanze non poteva più a lungo dissimularsi, e
furono piccoli borghesi, domestici, operai che dovettero
pagare la gradita sorpresa offerta ai creditori dello Stato.
</p>

<p>
Fu dichiarato che i libretti delle casse di risparmio
eccedenti l’importo di 100 franchi non potessero più
cambiarsi in danaro. Le somme depositate nelle casse
di risparmio vennero confiscate e convertite con decreto
in un debito di Stato non redimibile. Fu il modo
di esasperare contro la repubblica il piccolo borghese,
già tormentato anche senza di ciò. Dandogli in luogo
dei suoi libretti di risparmio titoli di debito dello Stato,
lo si costringeva ad andare alla Borsa per venderli
ed a consegnarsi così direttamente nelle mani degli
ebrei della Borsa, contro i quali egli aveva fatto la
rivoluzione di febbraio.
</p>

<p>
L’aristocrazia finanziaria, che aveva dominato sotto
la monarchia di luglio, aveva la sua cattedrale nella
Banca. Come la Borsa regge il credito dello Stato, così
la Banca quello del commercio.
</p>

<p>
<span class="pagenum" id="Page_38">[38]</span>
</p>

<p>
Minacciata direttamente dalla rivoluzione di febbraio,
non solamente nel proprio dominio, ma nella
propria esistenza, la Banca cercò d’allora di screditare
la repubblica, col rendere generale la mancanza
di credito. Ai banchieri, ai fabbricanti, ai negozianti
sospese d’un tratto il credito. Tale manovra, mentre
non provocò una sùbita controrivoluzione, si ripercosse
di necessità sulla Banca stessa. I capitalisti ritirarono
il denaro da essi depositato nei sotterranei della Banca.
I possessori di banconote si rovesciarono, per cambiarle
contro oro e argento, sulle sue casse.
</p>

<p>
Senza immischiarvisi colla violenza, per via legale,
il governo avrebbe potuto costringere la Banca al fallimento;
bastava ch’esso adottasse un contegno passivo,
abbandonando la Banca al suo destino. La bancarotta
della Banca — ecco il diluvio universale, che
avrebbe, in un batter d’occhio, spazzato via dal suolo
francese l’aristocrazia finanziaria, la più potente e pericolosa
nemica della repubblica, il piedestallo d’oro della
monarchia di luglio. Ed una volta fallita la Banca, la
borghesia stessa sarebbe stata costretta a considerare
come ultimo e disperato tentativo di salvamento la
creazione da parte del governo d’una Banca nazionale
e la sommissione del credito nazionale al controllo
della nazione.
</p>

<p>
Il governo provvisorio, invece, diede ai biglietti di
Banca il corso forzoso. E fece di più. Convertì tutte le
Banche provinciali in istituti succursali della <i>Banque
de France</i>, alla quale lasciò coprire tutta la Francia
colla sua rete. Più tardi die’ le foreste dello Stato a
garanzia d’un prestito, che contrasse con essa. Così la
rivoluzione di febbraio consolidava ed allargava direttamente
la bancocrazia, cui era chiamata ad abbattere.
</p>

<p>
Frattanto il governo piegava sotto l’incubo d’un
<i>deficit</i> crescente. Invano andava mendicando sacrifici
patriottici. Soli gli operai gli gettavano la loro elemosina.
Si dovette ricorrere ad un mezzo eroico, alla
creazione d’una nuova imposta. Ma chi tassare? I lupi
di Borsa, i re della Banca, i creditori dello Stato, i
reddituarî, gli industriali? Questo non era affatto il
modo di cattivare alla repubblica la borghesia. Ciò
significava mettere a repentaglio da una parte il credito
<span class="pagenum" id="Page_39">[39]</span>
dello Stato o del commercio, mentre dall’altra si
cercava di redimerlo con tanti sacrifici ed umiliazioni.
Ma qualcuno doveva pagare. E chi fu sacrificato al
credito borghese? Fu <i>Jacques le bonhomme</i>, il contadino.
</p>

<p>
Il governo provvisorio inscrisse un’imposta suppletiva
di 45 cent. per franco sulle quattro imposte dirette.
Agli occhi del proletariato parigino la stampa governativa
fece balenare che tale imposta cadesse precisamente
sulla grande proprietà fondiaria, sui detentori
dei miliardi concessi dalla Ristorazione. In realtà però
ne era colpita a preferenza la classe dei contadini,
ossia la gran maggioranza del popolo francese. Furono
essi a dover pagare le spese della rivoluzione di febbraio;
da essi trasse il coefficiente più decisivo la controrivoluzione.
L’imposta dei 45 centesimi era una
questione di vita pel contadino francese, il quale ne
fece una questione di vita per la repubblica. La repubblica,
pel contadino francese, era, da questo momento,
l’imposta dei 45 centesimi; e nel proletariato parigino
egli ravvisava il dissipatore, che s’era accomodato a
sue spese.
</p>

<p>
Mentre la rivoluzione del 1789 era incominciata
collo sgravare i contadini dai pesi feudali, la rivoluzione
del 1848, per non arrecare pregiudizio al capitale
e per tenere in carreggiata la sua macchina dello
Stato, si annunciò alla popolazione rurale con una
nuova imposta.
</p>

<p>
Un solo mezzo avrebbe avuto il governo provvisorio
per eliminare tutti questi inconvenienti e spingere
lo Stato fuori del vecchio binario: la dichiarazione
della bancarotta dello Stato. Si rammenta come Ledru-Rollin,
più tardi, nell’Assemblea nazionale, recitò la
commedia della virtuosa indignazione, con cui egli
respinse un eccitamento di questo genere venuto dall’ebreo
di Borsa, Fould, l’attuale ministro delle finanze.
Era il pomo dell’albero della sapienza che Fould gli
offeriva.
</p>

<p>
Mentre il governo provvisorio riconosceva la cambiale
tratta dalla vecchia società borghese sullo Stato,
questa veniva a scadenza. Il governo provvisorio era
diventato il debitore incalzato dalla società borghese,
anzichè incomberle qual creditore minaccioso, che ha
<span class="pagenum" id="Page_40">[40]</span>
da incassare titoli di credito rivoluzionarî di parecchi
anni. Esso si trovava costretto a consolidare i vacillanti
rapporti borghesi a fine di adempiere obbligazioni
eseguibili solamente entro questi rapporti. Il credito
diviene condizione della sua esistenza e le concessioni
e le promesse fatte al proletariato divengono altrettante
catene, ch’esso era forzato a spezzare. L’emancipazione
dei lavoratori — anche come semplice frase — rappresentò
per la nuova repubblica un pericolo
insopportabile, poich’era una permanente protesta contro
il ristabilimento del credito, che riposa sul riconoscimento
incontestato e tranquillo degli esistenti rapporti
economici di classe. Cogli operai si doveva adunque
farla finita.
</p>

<p>
La rivoluzione di febbraio aveva cacciato l’esercito
fuori di Parigi. La guardia nazionale, ossia la borghesia
nelle varie sue gradazioni, costituiva l’unica forza armata.
Solamente, essa non si sentiva fatta per misurarsi
col proletariato. Oltre ciò era stata costretta, per quanto
tenacemente resistesse, sollevando cento diversi ostacoli,
ad aprire, a poco a poco e di tempo in tempo, le proprie
file, lasciandovi entrare proletarî armati. Non rimaneva
adunque che una via d’uscita: opporre una parte
dei proletarî all’altra.
</p>

<p>
A tal fine il governo provvisorio formò 24 battaglioni
di guardie mobili, ciascuno di mille uomini,
giovani dai 15 ai 20 anni. Questi appartenevano, per
la maggior parte, a quel proletariato di pezzenti, che
in tutte le grandi città compone una massa nettamente
distinta dal proletariato industriale; un posto di reclutamento
per ladri e delinquenti d’ogni specie, alimentato
dai rifiuti della società, da gente senza un mestiere
definito, da vagabondi, <i>gens sans feu et sans aveu</i>,
diversi secondo il grado di civiltà della loro nazione,
che non smentiscono mai la loro natura di lazzaroni;
perfettamente indicati per l’età giovanile, in cui il
Governo provvisorio li arruolava, agli atti più eroici
ed ai più esagerati sacrificî, come ai più volgari brigantaggi
ed alla più sporca venalità. Il governo provvisorio
li pagava con 1 franco e 50 cent. al giorno;
ossia li comperava. Diede loro una speciale uniforme,
distinguendoli cioè esteriormente colla <i>blouse</i>. A comandanti
ebbero ufficiali in parte loro assegnati dell’esercito
<span class="pagenum" id="Page_41">[41]</span>
regolare, in parte nominati da essi stessi,
giovani figli di borghesi, le cui rodomontate del morir
per la patria e del votarsi alla repubblica li stuzzicavano.
</p>

<p>
Così il proletariato parigino si trovava in faccia ad
un esercito di 24.000 uomini pieno di forza giovanile
e d’audacia, cavato dallo stesso suo ambiente. E gridò
evviva! alla guardia mobile che marciava attraverso
Parigi. In essa riconosceva i suoi condottieri delle barricate
e la considerò come la guardia proletaria in
opposizione alla guardia nazionale borghese. Era un
errore perdonabile il suo.
</p>

<p>
Accanto alla guardia mobile, il governo deliberò di
circondarsi altresì d’un esercito industriale d’operai.
Centomila operai, gettati sul lastrico dalla crisi e dalla
rivoluzione, vennero arruolati dal ministero Marie
entro i così detti <i>ateliers</i> nazionali. Questo nome così
pomposo non celava se non l’applicazione degli operai
a lavori di sterro noiosi, monotoni, improduttivi, per
un salario di 23 soldi. <i>Workhouses</i> inglesi all’aria
aperta: altro non erano questi <i>ateliers</i> nazionali. Con
essi, il governo provvisorio credette d’aver messo in
piedi un secondo esercito proletario contro gli stessi
operai. Questa volta la borghesia s’ingannava sugli
<i>ateliers</i> nazionali, come gli operai s’ingannavano sulla
guardia mobile. Era un esercito per la sommossa,
ch’essa aveva creato.
</p>

<p>
Ma uno scopo era raggiunto.
</p>

<p>
<i>Ateliers</i> nazionali: non era questo il nome dei laboratorî
popolari, predicati da Luigi Blanc al Lussemburgo?
Gli <i>ateliers</i> di Marie, lanciati in diretta opposizione
al Lussemburgo, diedero, in forza della comune
firma, il motivo ad un intrigo di <i>qui pro quo</i>
degno della spagnuola «commedia dei servitori». Dallo
stesso governo provvisorio venne diffusa, sottomano,
la diceria che gli <i>ateliers</i> nazionali fossero la trovata
di Luigi Blanc, il che sembrò tanto più credibile in
quanto Luigi Blanc, il profeta degli <i>ateliers</i> nazionali,
era membro del governo provvisorio. E nell’equivoco,
metà ingenuo, metà intenzionale, della borghesia parigina,
nell’opinione artificiosamente mantenuta della
Francia e dell’Europa, quei <i>workhouses</i> erano la prima
attuazione del socialismo, che con essi veniva messo
alla berlina.
</p>

<p>
<span class="pagenum" id="Page_42">[42]</span>
</p>

<p>
Non pel contenuto, ma pel titolo, gli <i>ateliers</i> nazionali
erano la protesta incarnata del proletariato
contro l’industria borghese, il credito borghese e la
repubblica borghese. Sovr’essi, per conseguenza, riversavasi
tutto l’odio della borghesia. In essi ella aveva trovato,
in pari tempo, il punto d’attacco per avventurarsi,
non appena sufficientemente rafforzata, a rompere apertamente
colle illusioni di febbraio. Non v’era malessere,
non malcontento dei piccoli borghesi, che non si dirigesse
simultaneamente contro questi <i>ateliers</i> nazionali,
come contro un comune bersaglio. Con vero furore
calcolavano le somme inghiottite dai proletarî fannulloni,
mentre la loro propria situazione diveniva ogni
giorno più intollerabile. Una pensione dello Stato per
un simulacro di lavoro; ecco il socialismo! andavano
borbottando. Gli <i>ateliers</i> nazionali, le declamazioni del
Lussemburgo, le marcie degli operai attraverso Parigi;
qui cercavano essi l’origine della loro miseria. E contro
le pretese macchinazioni dei socialisti, niuno era più
fanatico del piccolo borghese, pencolante, senza difesa,
sull’abisso della bancarotta.
</p>

<p>
Così nel conflitto imminente tra borghesia e proletariato,
tutti i vantaggi, tutti i posti decisivi, tutti i
ceti medî della società si trovavano in mano alla borghesia,
nel medesimo tempo che le onde della rivoluzione
di febbraio coprivano tutto il continente ed
ogni nuovo corriere portava un nuovo bollettino di
rivoluzione, ora dall’Italia, ora dalla Germania, ora
dall’estremo sud-est d’Europa, alimentando la generale
ebbrezza del popolo, col recargli queste continue testimonianze
d’una vittoria, ch’esso aveva di già compiuta.
</p>

<p>
Il 17 marzo ed il 16 aprile furono le prime avvisaglie
della gran lotta di classe, che la repubblica borghese
nascondeva sotto le sue ali.
</p>

<p>
Il 17 marzo rivelò la situazione equivoca del proletariato,
incapace di qualunque atto decisivo. Lo scopo
originario della dimostrazione da esso fatta, era di
risospingere il governo provvisorio sul cammino della
rivoluzione, di ottenere, secondo i casi, l’esclusione dei
suoi membri borghesi e di strappare una proroga del
giorno fissato alle elezioni dell’Assemblea nazionale e
della guardia nazionale. Ma, il 16 marzo, la borghesia
rappresentata nella guardia nazionale, aveva fatto una
<span class="pagenum" id="Page_43">[43]</span>
dimostrazione ostile al governo provvisorio. Al grido
di <i>à bas Ledru-Rollin!</i>, essa aveva invaso l’Hôtel-de-Ville.
Ed il popolo si trovò costretto, il 17 marzo, a
gridare: viva Ledru-Rollin!, viva il governo provvisorio!
Si trovò costretto ad abbracciare, contro la borghesia,
il partito della repubblica borghese, che gli
sembrava messo in questione, e per tal modo consolidò
il governo provvisorio, anzichè sottometterselo. Il 17
marzo svampò in una scena da melodramma e, se il
proletariato parigino in quel giorno portò ancora una
volta il suo corpo di gigante in mostra, tanto più aumentò
nella borghesia, entro e fuori del governo provvisorio,
la risoluzione di abbatterlo.
</p>

<p>
Il 16 aprile fu un malinteso, messo in piedi dal
governo provvisorio insieme alla borghesia. Gli operai
eransi radunati in gran numero sul Campo di Marte
e nell’Ippodromo, a fine di preparare le loro elezioni
per lo stato maggiore della guardia nazionale. D’un
tratto si sparge la voce in tutta Parigi, da un capo
all’altro, con rapidità fulminea, che gli operai s’erano
raccolti armati nel Campo di Marte, sotto la direzione
di Luigi Blanc, di Blanqui, di Cabet e di Raspail, per
muovere di là sull’Hôtel-de-Ville, abbattere il governo
provvisorio e proclamare un governo comunista. Si
suona a raccolta (Ledru-Rollin, Marrast, Lamartine si
contesero più tardi l’onore di tale iniziativa); in un’ora
ecco 100.000 uomini sotto le armi; l’Hôtel-de-Ville è
in ogni suo punto occupato da guardie nazionali; il
grido di: abbasso i comunisti! abbasso Luigi Blanc,
Blanqui, Raspail, Cabet! tuona attraverso tutta Parigi;
ed un’enorme quantità di deputazioni, pronte tutte a
salvare la patria e la società, va a rendere omaggio al
governo provvisorio. Allorchè infine gli operai compaiono
dinanzi all’Hôtel-de-Ville per rimettere al governo
provvisorio una colletta patriottica, da essi raccolta
al Campo di Marte, apprendono stupiti che la
Parigi borghese, in una finta battaglia di sublime accorgimento,
ha battuto la loro ombra. Il terribile attentato
del 16 marzo diede il pretesto al richiamo dell’esercito
a Parigi (era questo il vero intento della commedia
goffamente messa in iscena) ed alle reazionarie
dimostrazioni federaliste delle provincie.
</p>

<p>
Il 4 maggio si adunò l’Assemblea nazionale, uscita
<span class="pagenum" id="Page_44">[44]</span>
dal suffragio universale diretto. Il suffragio universale
non possedeva la forza magica, che i repubblicani d’antico
stampo gli avevano attribuito. In tutta la Francia,
o per lo meno nella maggioranza dei francesi, essi
ravvisavano de’ <i>citoyens</i> con interessi identici, vedute
identiche, ecc. Era questo il loro «culto del popolo».
In luogo del loro popolo immaginario, le elezioni portarono
alla luce del giorno il vero popolo, cioè i rappresentanti
delle diverse classi, in cui esso è diviso.
Noi abbiamo veduto la ragione, per cui contadini e
piccoli borghesi dovettero votare sotto la direzione
della borghesia impaziente di combattere e dei grandi
proprietari fondiarî anelanti alla Ristorazione. Ma, pur
non essendo la miracolosa bacchetta magica dei valentuomini
repubblicani, il suffragio universale possedeva
però il merito ben maggiore di scatenare la lotta
di classe, di far svanire rapidamente le illusioni e gli
errori nei varî ceti medî della società borghese, di
slanciare d’un colpo tutte le frazioni della classe sfruttatrice
al culmine dello Stato, strappando loro così la
maschera ipocrita, mentre la monarchia col suo sistema
del censo lasciava che si compromettessero solamente
determinate frazioni della borghesia, tenendo nascoste
fra le quinte le altre, ch’essa circondava coll’aureola
d’un opposizione collettiva.
</p>

<p>
Nell’Assemblea nazionale costituente, che si adunò
il 4 maggio, erano in prevalenza i repubblicani borghesi,
i repubblicani del <i>National</i>. Legittimisti ed anche
orleanisti non s’avventuravano sulle prime a mostrarsi
che sotto la maschera del repubblicanismo borghese.
Solamente in nome della repubblica borghese poteva
inaugurarsi la lotta contro il proletariato.
</p>

<p>
È dal 4 maggio, non dal 25 febbraio, che data la
repubblica, cioè la repubblica riconosciuta dal popolo
francese. Non è la repubblica imposta dal proletariato
parigino al governo provvisorio, non la repubblica con
istituzioni sociali, non il sogno che passava davanti
agli occhi dei combattenti sulle barricate. La repubblica
proclamata dall’Assemblea nazionale, la sola
repubblica legittima, è la repubblica che non è affatto
un’arma rivoluzionaria contro l’ordinamento borghese,
ma ben piuttosto la ricostituzione politica di questo, la
restaurazione politica della società borghese, in una
<span class="pagenum" id="Page_45">[45]</span>
parola: la repubblica borghese. Questa fu l’affermazione,
che risuonò dalla tribuna dell’Assemblea nazionale,
trovando un’eco in tutta quanta la stampa borghese,
repubblicana ed antirepubblicana.
</p>

<p>
E noi abbiamo veduto come la repubblica di febbraio
non fosse nè potesse essere in realtà altro che
una repubblica borghese; come però il governo provvisorio,
sotto l’immediata pressione del proletariato, si
trovasse costretto ad annunciarla quale una repubblica
con istituzioni sociali; come il proletariato parigino
fosse tuttora incapace di elevarsi al disopra dell’illusione
e delle chimere circa la repubblica borghese;
com’esso agisse dovunque in suo servizio, allorchè si
trattava realmente di venire all’azione; come le promesse
fattegli divenissero un pericolo insopportabile
per la nuova repubblica; come pel governo provvisorio
tutto il processo della sua vita si riassumesse in una
permanente lotta contro le rivendicazioni del proletariato.
</p>

<p>
Nell’Assemblea nazionale, tutta la Francia sedeva
a giudizio sul proletariato parigino. Essa ruppe tosto
colle illusioni sociali della rivoluzione di febbraio, proclamò
netto e tondo la repubblica borghese, null’altro
che borghese. Subito escluse dalla Commissione esecutiva
da essa nominata i rappresentanti del proletariato,
Luigi Blanc ed Albert; rigettò la proposta d’uno speciale
ministero del lavoro; accolse con rumorose grida
d’approvazione la dichiarazione del ministro Trélat:
«trattarsi ancora unicamente di ricondurre il lavoro
alle sue antiche condizioni.»
</p>

<p>
Ma tutto ciò non bastava. La repubblica di febbraio
era stata una conquista degli operai, coll’aiuto passivo
della borghesia. A ragione i proletari si consideravano
i vincitori del febbraio, elevando orgogliosamente pretese
da vincitori. Si doveva vincerli sulla strada, si
doveva mostrar loro che soccombevano, non appena
combattessero non più insieme alla borghesia, ma contro
la borghesia. Come la repubblica di febbraio, colle sue
concessioni socialistiche, aveva avuto bisogno d’una
battaglia del proletariato alleato alla borghesia contro
la monarchia, così era necessaria una seconda battaglia
per liberare la repubblica dalle concessioni socialistiche,
allo scopo di foggiare ufficialmente il dominio della
<span class="pagenum" id="Page_46">[46]</span>
repubblica borghese. Colle armi alla mano, la borghesia
doveva respingere le pretese del proletariato. E la vera
culla della repubblica borghese non è già la vittoria
del febbraio, è la disfatta del giugno.
</p>

<p>
Il proletariato accelerò la soluzione allorchè, il
15 maggio, penetrò nell’Assemblea, cercando invano
di riconquistare la propria influenza rivoluzionaria,
mentre non riescì che a consegnare i suoi energici
capi ai carcerieri della borghesia. <i>Il faut en finir!</i>
Questa situazione deve avere una fine! Tale fu il grido,
con cui l’Assemblea diede aperto sfogo alla risoluzione
di costringere il proletariato alla lotta decisiva. La Commissione
esecutiva emanò una serie di decreti provocanti,
quale il divieto degli attruppamenti popolari, ecc.
Dall’alto della tribuna dell’Assemblea costituente, gli
operai furono direttamente sfidati, ingiuriati, dileggiati.
Ma il vero fianco all’attacco lo prestavano, come vedemmo,
gli <i>ateliers</i> nazionali. Ad essi l’Assemblea
rivolse imperativamente l’attenzione della Commissione
esecutiva, la quale altro non aspettava che di vedere
manifestato il proprio piano come un’imposizione dell’Assemblea
nazionale.
</p>

<p>
La Commissione esecutiva incominciò col rendere
più difficile l’accesso agli <i>ateliers</i> nazionali, col convertire
il salario a giornata in salario a fattura, coll’esiliare
gli operai non nativi di Parigi nella Sologne,
in apparenza per l’esecuzione di lavori di sterro. Questi
lavori di sterro non erano che una formula retorica
per palliare la loro cacciata, com’ebbero a riferire al
loro ritorno gli operai ingannati ai loro compagni.
Finalmente, il 21 giugno, comparve nel <i>Moniteur</i> un
decreto che ordinava l’espulsione colla forza di tutti
gli operai non coniugati, ovvero il loro arruolamento
nell’esercito.
</p>

<p>
Non rimaneva via di scelta agli operai: o morir di
fame o cedere. Essi risposero il 22 giugno colla terribile
insurrezione, in cui s’ingaggiò la prima grande
battaglia tra le due classi, che dividono la moderna
società. Era la lotta per la conservazione o la distruzione
dell’ordinamento borghese. Il velo che avviluppava
la repubblica era squarciato.
</p>

<p>
È noto con quale valore e genialità senza esempio
gli operai, privi di capi, privi d’un piano comune, privi
<span class="pagenum" id="Page_47">[47]</span>
di mezzi, per la maggior parte privi d’armi, tenessero
in iscacco, durante cinque giorni, l’esercito, la guardia
mobile, la guardia nazionale di Parigi e la guardia nazionale
ivi riversatasi dalla provincia. È noto come la
borghesia si rifacesse dell’incorso pericolo con brutalità
inaudita, massacrando oltre 3000 prigionieri.
</p>

<p>
A tal punto i rappresentati ufficiali della democrazia
francese trovavansi dominati dall’ideologia repubblicana
che solamente dopo qualche settimana incominciarono
a intravedere il significato della lotta di giugno. Erano
come storditi dal fumo polveroso, in cui andava dileguandosi
la loro repubblica fantastica.
</p>

<p>
L’immediata impressione apportataci dalla notizia
della disfatta di giugno, ci permetta il lettore di riferirla
colle parole della <i>Neue Rheinische Zeitung</i>:
</p>

<p>
«L’ultimo rimasuglio ufficiale della rivoluzione di
febbraio, la Commissione esecutiva, è svanito davanti
alla gravità degli avvenimenti, come uno scenario di
nebbia. I fuochi artificiali di Lamartine si sono tramutati
nei razzi incendiarî di Cavaignac. Della <i>fraternité</i>
delle classi antagoniste, di cui l’una sfrutta l’altra,
di questa <i>fraternité</i> proclamata in febbraio, scritta a
grosse lettere sui frontoni di Parigi, su ogni carcere,
su ogni caserma, la vera, la non adulterata, la prosaica
espressione è la guerra civile, la guerra civile
nella sua forma più terribile, la guerra del lavoro e
del capitale. Questa era la fratellanza, che fiammeggiava
su tutti i davanzali delle finestre di Parigi la
sera del 25 giugno, allorchè la Parigi della borghesia
illuminava, mentre la Parigi del proletariato bruciava,
grondava sangue e gemeva. Fratellanza, ch’era durata
precisamente fino a tanto che l’interesse della borghesia
trovavasi affratellato coll’interesse del proletariato. — Pedanti
dell’antica tradizione rivoluzionaria
del 1793; socialisti sistematici, mendicanti presso la
borghesia a pro del popolo ed ai quali erasi permesso
di tener lunghe prediche e di compromettersi durante
il tempo, in cui occorreva ninnare nel sonno il leone
proletario; repubblicani che volevano tutto il vecchio
ordinamento sociale borghese, con esclusione della
testa coronata; oppositori dinastici, ai quali il caso
aveva cacciato sotto i piedi, al posto d’un cambiamento
di ministero, la rovina d’una dinastia; legittimisti, che
<span class="pagenum" id="Page_48">[48]</span>
intendevano non già buttar da un canto la livrea, ma
mutarne il taglio; erano questi gli alleati, coi quali il
popolo aveva fatto il suo febbraio. — La rivoluzione
di febbraio era stata la «bella» rivoluzione, la rivoluzione
della simpatia generale, dappoichè gli antagonismi
che in essa erano scoppiati contro la monarchia,
sonnecchiavano non ancor sviluppati, concordi l’uno
accanto all’altro, e la lotta sociale, che ne costituiva il
substrato, aveva acquistato un’esistenza puramente
aerea, resistenza della frase, della parola. La rivoluzione
di giugno è la rivoluzione più odiosa, la rivoluzione
più antipatica, dappoichè al posto della frase si
affacciava la cosa, e la repubblica spogliava essa stessa
il capo del mostro, mentre ne abbatteva la corona, che
lo proteggeva e lo copriva. — Ordine! era il grido di
battaglia di Guizot. Ordine! sclamava Sebastiani, il
<i>Guizotin</i>, allorchè Varsavia diventò russa. Ordine!
esclama Cavaignac, quest’eco brutale dell’Assemblea
nazionale e della borghesia repubblicana. Ordine! tuonano
le sue mitraglie, mentre lacerano il corpo del
proletariato. Delle numerose rivoluzioni della borghesia
francese a partire dal 1789, niuna era stata un attentato
all’ordine, poichè tutte avevano lasciato sussistere
il dominio di classe, la schiavitù dei lavoratori, l’ordinamento
borghese, per quanto sovente anche la forma
politica di questa schiavitù mutasse. Il giugno attaccò
quest’ordine. Guai al giugno!» (<i>Neue Rheinische Zeitung</i>,
29 giugno 1848).
</p>

<p>
Guai al giugno! ripercuote l’eco europea.
</p>

<p>
All’insurrezione di giugno il proletariato era stato
trascinato dalla borghesia. Già in ciò stava la sua sentenza
di condanna. Nè un bisogno immediato confessato
lo aveva spinto a voler ottenere colla forza la
rovina della borghesia, nè esso aveva attitudine a tal
còmpito. Il <i>Moniteur</i> dovette ufficialmente spiegargli
ch’era passato il tempo, in cui la repubblica vedevasi
impegnata a render gli onori alle sue illusioni, e ci
volle la sua disfatta per convincerlo della verità che
il più meschino miglioramento della sua situazione
rimane un’utopia entro la repubblica borghese, un’utopia,
che diventa delitto, non appena vuole attuarsi. Al
posto delle sue rivendicazioni, esagerate quanto alla
forma, piccine e persino ancora borghesi quanto al
<span class="pagenum" id="Page_49">[49]</span>
contenuto, delle quali esso voleva strappare la concessione
alla repubblica di febbraio, entrò in iscena l’ardito
motto di guerra rivoluzionario: Distruzione della borghesia!
Dittatura della classe operaia!
</p>

<p>
Nel tempo stesso in cui il proletariato faceva della
propria bara la culla della repubblica borghese, esso costringeva
questa a mostrarsi nella sua forma genuina:
come Stato, cioè, il cui fine confessato è di perpetuare
il dominio del capitale, la schiavitù del lavoro. Il dominio
borghese, nella continua contemplazione del nemico
coperto di cicatrici, irreconciliabile, invincibile (invincibile
nemico, perchè la sua esistenza è la condizione
di vita di quello stesso dominio), doveva, una
volta sciolto da ogni catena, degenerare ben tosto nel
terrorismo borghese. Allontanato provvisoriamente il
proletariato dalla scena, la dittatura borghese riconosciuta
ufficialmente, ai ceti medî della società borghese,
piccola borghesia e classe dei contadini, a misura che
la loro situazione diveniva più insopportabile ed il loro
antagonismo verso la borghesia più aspro, s’imponeva
la necessità di attaccarsi sempre più al proletariato.
Come già nel suo sorgere, così ora nella sua disfatta,
essi dovevano trovare la ragione della loro miseria.
</p>

<p>
Se l’insurrezione di giugno, dappertutto sul continente,
sollevò nella borghesia la coscienza di sè stessa,
facendola entrare in alleanza aperta colla monarchia
feudale contro il popolo, chi fu la prima vittima di
tale alleanza? La stessa borghesia continentale, costretta
dalla disfatta di giugno a rafforzare il proprio
dominio ed a contenere sull’infimo gradino della rivoluzione
borghese il popolo, metà pacificato, metà malcontento.
</p>

<p>
La disfatta di giugno, da ultimo, svelò alle potenze
dispotiche d’Europa il segreto dell’obbligo, che aveva
la Francia, di mantenere, ad ogni patto, la pace coll’estero,
a fine di poter condurre la guerra civile nell’interno.
Per tal modo i popoli, che avevano incominciato
la lotta per la loro indipendenza, venivano abbandonati
in balìa della prepotenza della Russia, dell’Austria
e della Prussia; ma, nello stesso tempo, il destino
di queste rivoluzioni nazionali, subordinato al destino
della rivoluzione proletaria, era spogliato della sua
apparente autonomia, della sua indipendenza dalla
<span class="pagenum" id="Page_50">[50]</span>
grande trasformazione sociale. L’ungherese non può
essere libero, non il polacco, non l’italiano, insino a
che l’operaio rimane schiavo!
</p>

<p>
Finalmente, in seguito alle vittorie della Santa
Alleanza, l’Europa prese una forma, per cui ogni
nuova insurrezione proletaria in Francia coincide direttamente
con una guerra mondiale. La nuova rivoluzione
francese trovasi costretta ad abbandonare immediatamente
il terreno nazionale ed a conquistare il
terreno europeo, sul quale unicamente potrà svolgersi
la rivoluzione sociale del secolo decimonono.
</p>

<p>
Solo adunque la disfatta di giugno creò le condizioni,
entro cui la Francia può prendere in pugno
l’iniziativa della rivoluzione europea. Solo tuffata nel
sangue degli insorti di giugno, la tricolore diventò la
bandiera della rivoluzione europea — la bandiera
rossa.
</p>

<p>
E noi gridiamo: La rivoluzione è morta! — Viva
la rivoluzione!
</p>

<div class="chapter">
<p>
<span class="pagenum" id="Page_51">[51]</span>
</p>

<h2 id="giu4849">II.
<span class="smaller">Dal giugno 1848 al 13 giugno 1849.
(<i>Dal fascicolo II</i>).</span></h2>
</div>

<p>
Il 25 febbraio 1848 aveva regalato alla Francia la
repubblica; il 25 giugno le impose la rivoluzione. E
rivoluzione significava dopo il giugno: rovesciamento
della società borghese, laddove prima del febbraio
aveva significato: rovesciamento della forma dello Stato.
</p>

<p>
La lotta di giugno era stata diretta dalla frazione
repubblicana della borghesia; a questa toccò necessariamente,
colla vittoria, il potere. Lo stato d’assedio
aveva messo ai suoi piedi, senz’opposizione, Parigi
imbavagliata; nelle provincie poi regnava moralmente
lo stato» d’assedio e la minacciosa e la brutale arroganza
dei borghesi e lo sfrenato fanatismo dei contadini
per la proprietà. Dal basso, adunque, nessun
pericolo!
</p>

<p>
Insieme alla forza rivoluzionaria degli operai era
infranta, nello stesso tempo, l’influenza politica dei
repubblicani democratici, ossia dei repubblicani nel
significato della piccola borghesia, rappresentati nella
Commissione esecutiva da Ledru-Rollin, nell’Assemblea
nazionale costituente dal partito della Montagna, nella
stampa dalla <i>Réforme</i>. Accanto ai repubblicani borghesi,
essi avevano cospirato il 16 aprile contro il
proletariato; nelle giornate di giugno accanto a loro
avevano combattuto. Per tal modo si erano scavata
essi stessi la fossa, entro cui sprofondò la potenza del
loro partito, imperocchè la piccola borghesia non possa
sostenere una posizione rivoluzionaria contro la borghesia,
se non in quanto abbia dietro sè il proletariato.
<span class="pagenum" id="Page_52">[52]</span>
Fu dato loro il congedo. L’alleanza speciosa con essi,
stretta con riluttanza e ripugnanza durante l’epoca del
governo provvisorio e della Commissione esecutiva,
venne apertamente rotta dai repubblicani borghesi.
Dispregiati e reietti come confederati, essi decaddero
a satelliti subordinati dei tricolori, ai quali non potevano
strappare alcuna concessione, ma il cui dominio
furono costretti a difendere, quante volte questo, e con
esso la repubblica, sembrava posto in questione dalle
frazioni borghesi antirepubblicane. Tali frazioni infine,
orleanisti e legittimisti, si trovavano sin dall’origine
in minoranza nell’Assemblea nazionale costituente.
Prima anzi delle giornate di giugno non s’avventuravano
a reagire se non sotto la maschera del repubblicanismo
borghese; la vittoria di giugno fe’ sì che
per un momento la Francia borghese tutta quanta
salutasse in Cavaignac il suo salvatore, ed allorquando,
poco dopo le giornate di giugno, il partito antirepubblicano
riacquistava la propria indipendenza, la dittatura
militare e lo stato d’assedio di Parigi non gli
permisero di spiegare le antenne se non molto timidamente
e con precauzione.
</p>

<p>
Dal 1830 la frazione repubblicana borghese, coi suoi
scrittori, coi suoi oratori, colle sue capacità, colle sue
ambizioni, coi suoi deputati, generali, banchieri ed
avvocati, erasi raggruppata intorno ad un giornale, il
<i>National</i>. Nelle provincie possedeva proprie gazzette
filiali. La consorteria del <i>National</i> non era che la dinastia
della repubblica tricolore. Bentosto essa s’impadronì
di tutte le cariche dello Stato, dei ministeri,
della prefettura di polizia, della direzione delle poste,
dei posti di prefetto, dei più alti posti, divenuti liberi,
d’ufficiale nell’esercito. Alla testa del potere esecutivo
stava il suo generale, Cavaignac; il suo redattore capo,
Marrast, divenne il presidente in permanenza dell’Assemblea
nazionale costituente. Egli faceva, in pari
tempo, nei suoi saloni, come maestro delle cerimonie,
gli onori della repubblica <i>honnête</i>.
</p>

<p>
Per una specie di timidità di fronte alla tradizione
repubblicana, anche scrittori rivoluzionarî francesi
rafforzarono l’erroneo concetto che i realisti abbiano
dominato nell’Assemblea nazionale costituente. Ben
piuttosto l’Assemblea costituente rimase, fino dalle
<span class="pagenum" id="Page_53">[53]</span>
giornate di giugno, l’esclusiva rappresentante del repubblicanismo
borghese, e con tanta maggior risolutezza
proseguiva essa a battere questa via, quanto più
l’influenza dei repubblicani tricolori andava sgretolandosi
fuori dell’Assemblea. Trattandosi di difendere la
forma della repubblica borghese, essa disponeva dei voti
dei repubblicani democratici; trattandosi di difenderne
il contenuto, neppure la foggia d’esprimersi la separava
ormai dalle frazioni borghesi realiste, imperocchè gli
interessi della borghesia e le condizioni materiali del
suo dominio di classe e del suo sfruttamento di classe
costituiscano appunto il contenuto della repubblica
borghese.
</p>

<p>
Non il realismo adunque, ma il repubblicanismo
borghese s’avverava nella vita e nelle azioni di questa
Assemblea costituente, che, in definitiva, non morì, nè
manco fu uccisa, ma si putrefece.
</p>

<p>
Per l’intera durata del suo dominio, insino a che
ella rappresentò sul proscenio la parte principale e di
Stato, nel sottoscena si pronunciavano, olocausto solenne,
le incessanti condanne statarie degli insorti di
giugno prigionieri, oppure la loro deportazione senza
sentenza. L’Assemblea costituente ebbe il tatto di confessare
che negli insorti di giugno essa non giudicava
dei delinquenti, ma schiacciava dei nemici.
</p>

<p>
Primo atto dell’Assemblea nazionale costituente fu
la creazione d’una Commissione d’inchiesta sugli avvenimenti
del giugno e del 15 maggio e sulla partecipazione
dei capi dei partiti socialista e democratico a
quelle giornate. L’inchiesta mirava direttamente a
Luigi Blanc, Ledru-Rollin e Caussidière. I repubblicani
borghesi bruciavano d’impazienza di sbarazzarsi di
questi rivali. Lo sfogo dei loro rancori non poteva da
essi affidarsi ad un soggetto meglio adatto del signor
Odilon Barrot, già capo dell’opposizione dinastica, a
questo liberalismo fatto carne, a questa <i>nullité grave</i>,
a questa profonda fatuità, che non aveva solo una dinastia
da vendicare, ma altresì una presidenza di ministero
mancata, di cui chiedere conto ai rivoluzionari:
sicura guarentigia della sua inflessibilità. Questo Barrot,
adunque, venne nominato presidente della Commissione
d’inchiesta, e da lui fu costruito un processo completo
contro la rivoluzione di febbraio, che può riassumersi
<span class="pagenum" id="Page_54">[54]</span>
così: 17 marzo, manifestazione; 16 aprile, complotto;
15 maggio, attentato; 23 giugno, guerra civile! Per
qual motivo non estese egli le sue dotte ricerche criminaliste
fino al 24 febbraio? Rispose il <i>Journal des
Débats</i>: Il 24 febbraio, questo è la fondazione di Roma.
L’origine degli Stati si perde in un mito, a cui si deve
credere e che non si deve discutere. Luigi Blanc e
Caussidière vennero abbandonati ai tribunali. L’Assemblea
nazionale aveva compiuto l’opera della propria
epurazione, incominciata il 15 maggio.
</p>

<p>
Il piano, creato dal governo provvisorio, ripreso
da Goudchaux, d’un’imposta sul capitale — sotto forma
d’imposta ipotecaria — fu rigettato dall’Assemblea
costituente, la legge che limitava il tempo del lavoro
a 10 ore abrogata, l’arresto per debiti ristabilito, dalla
rimessione al giurì esclusa quella gran parte della popolazione
francese, che non sa nè leggere, nè scrivere.
Perchè non escluderla anche dal diritto di voto? La
cauzione pei giornali fu rimessa in vigore. Il diritto
d’associazione limitato.
</p>

<p>
Senonchè, nella precipitazione di restituire agli
antichi rapporti borghesi le loro antiche guarentigie
e di cancellare ogni traccia lasciata indietro dall’ondata
rivoluzionaria, i borghesi repubblicani incapparono
nella minacciosa resistenza d’un pericolo inatteso.
</p>

<p>
Niuno aveva combattuto nelle giornate di giugno
pel salvataggio della proprietà ed il ristabilimento del
credito con maggior fanatismo dei piccoli borghesi — caffettieri,
trattori, mercanti di vino, piccoli negozianti,
merciaioli, artigiani, ecc. La bottega aveva ripreso fiato
ed era marciata contro la barricata, a fine di ristabilire
la circolazione, che mena dalla strada nella bottega.
Ma dietro la barricata stavano i clienti ed i debitori,
dinanzi ad essa i creditori della bottega. Ed allorquando,
atterrata la barricata, schiacciati gli operai, i guardabotteghe,
briachi di vittoria, si rovesciarono indietro
nelle loro botteghe, ne trovarono barricato l’ingresso
da un salvatore della proprietà, da un agente ufficiale
del credito, che agitava loro in faccia i precetti esecutivi:
Cambiale scaduta! fitto scaduto! obbligazione
scaduta! bottega fallita! bottegaio fallito!
</p>

<p>
Salvataggio della proprietà! Ma la casa in cui abitavano
non era loro proprietà, la bottega che custodivano
<span class="pagenum" id="Page_55">[55]</span>
non era loro proprietà, le merci che vendevano
non erano loro proprietà. Non la loro azienda, non il
piatto su cui mangiavano, non il letto in cui dormivano
apparteneva oramai ad essi. Era contro essi appunto
che si trattava di salvare questa proprietà pel padrone
di casa che l’aveva data in affitto, pel banchiere che
aveva scontato la cambiale, pel capitalista che aveva
fatto anticipazioni a denaro sonante, pel fabbricante
che aveva affidato le merci per la vendita a questi
bottegai, pel grosso negoziante che aveva dato a credito
la materia greggia a quegli artigiani. Ristabilimento
del credito! Ma il credito nuovamente rafforzato
si manifestava appunto quale un dio vivo e zelante,
mentre cacciava fuori dalle sue quattro mura il debitore
insolvente colla donna e coi figliuoli, e dava in
preda al capitale i suoi averi illusorii e gettava lui
medesimo nella prigione dei debitori, che nuovamente
si estolleva minacciosa sui cadaveri degli insorti di
giugno.
</p>

<p>
I piccoli borghesi constatarono con terrore ch’essi,
vincendo i proletarî, eransi consegnati senza resistenza
nelle mani dei loro creditori. La loro bancarotta, trascinantesi
cronica sin dal febbraio ed ignorata in apparenza,
fu pubblicamente dichiarata dopo il giugno.
</p>

<p>
Erasi lasciata incolume la loro proprietà nominale
fino a che trattavasi di spingerli sul campo di battaglia
in nome della proprietà. Ora, poich’era regolato il
grand’affare col proletariato, si poteva regolare anche
il piccolo affare col droghiere. In Parigi la massa
delle sofferenze ammontò ad oltre 21 milioni di franchi,
nelle provincie ad oltre 11 milioni. Da esercenti
di più di 7000 ditte parigine non era stata pagata la
pigione dal febbraio.
</p>

<p>
Dacchè l’Assemblea nazionale aveva stabilito un’inchiesta
sul debito politico fino al limite del febbraio,
così, dal canto loro, i piccoli borghesi esigevano ora
un’inchiesta sui debiti borghesi fino al 24 febbraio. Si
radunarono in massa nell’atrio della Borsa, chiedendo
minacciosamente una proroga del termine di pagamento
mediante sentenza del Tribunale di commercio
e la costrizione del creditore alla liquidazione del
proprio credito verso esborso d’una moderata percentuale,
a favore d’ogni negoziante, che fosse in caso
<span class="pagenum" id="Page_56">[56]</span>
di dimostrare che il suo fallimento era derivato solo
dalla stagnazione prodotta dalla rivoluzione mentre il
suo commercio era andato bene fino al 24 febbraio.
Questa domanda venne trattata come progetto di legge
nell’Assemblea nazionale, sotto la forma dei <i>concordats
à l’amiable</i>. L’Assemblea pencolava; quand’ecco
giungerle la notizia che, in quel momento stesso, alla
porta St. Denis, migliaia di donne e di fanciulli degli
insorti stavano preparando una petizione a favore dell’amnistia.
</p>

<p>
Vedendo risorgere lo spettro di giugno, i piccoli
borghesi allibirono e l’Assemblea riacquistò la sua inesorabilità.
I <i>concordats à l’amiable</i>, l’accordo amichevole
fra creditore e debitore, venne rigettato nei suoi
punti sostanziali.
</p>

<p>
Dopochè, adunque, entro l’Assemblea nazionale già
da lunga pezza i rappresentanti democratici dei piccoli
borghesi erano stati ributtati indietro dai rappresentanti
repubblicani della borghesia, tale rottura
parlamentare rivestì il suo significato borghese effettivamente
economico, allorquando i piccoli borghesi,
debitori, vennero abbandonati alla mercè dei borghesi,
creditori. Molta parte dei primi andò in completa
rovina; ai rimanenti fu concesso di continuare i loro
affari, ma sotto condizioni tali, che ne facevano altrettanti
servi incondizionati del capitale. Il 22 agosto
1848 l’Assemblea nazionale respingeva i <i>concordats
à l’amiable</i>; il 19 settembre 1848, in pieno stato
d’assedio, venivano eletti il principe Luigi Bonaparte
ed il prigioniero di Vincennes, il comunista Raspail,
a rappresentanti di Parigi. La borghesia però elesse
il banchiere ebreo ed orleanista Fould. Da ogni parte,
in un tempo solo, adunque, aperta dichiarazione di
guerra contro l’Assemblea nazionale costituente, contro
il repubblicanismo borghese, contro Cavaignac.
</p>

<p>
Non è mestieri esporre come la bancarotta in
massa dei piccoli borghesi parigini doveva spingere
innanzi i suoi effetti ulteriori molto al di là dei direttamente
colpiti e dare una nuova scossa al traffico
borghese, mentre il deficit dello Stato ritornò ad ingrossare
per le spese dell’insurrezione di giugno e l’entrata
dello Stato si mantenne in costante oscillazione, causa
l’arresto della produzione, la limitazione del consumo
<span class="pagenum" id="Page_57">[57]</span>
e l’importazione diminuita. Non v’era altro mezzo, a
cui Cavaignac e l’Assemblea nazionale potessero far
ricorso, che un nuovo prestito, che li cacciasse ancor
più sotto al giogo dell’aristocrazia finanziaria.
</p>

<p>
Mentre i piccoli borghesi avevano raccolto, come
frutto della vittoria di giugno, la bancarotta e la liquidazione
giudiziale, i giannizzeri di Cavaignac, le guardie
mobili, trovarono, all’incontro, il loro premio fra
le molli braccia delle <i>lorettes</i> e ricevettero, essi, «i
giovani salvatori della società», omaggi d’ogni sorta
nei saloni di Marrast, di questo <i>gentilhomme</i> della
tricolore, che faceva la parte d’Anfitrione ed insieme
di trovatore della repubblica <i>honnête</i>. Frattanto una
siffatta preminenza sociale ed il soldo sproporzionatamente
più elevato delle guardie mobili irritavano l’esercito,
mentre svanivano nel tempo stesso tutte le
illusioni nazionali, con cui, sotto Luigi Filippo, il repubblicanismo
borghese aveva saputo avvincere a sè
una parte dell’esercito e della classe dei contadini,
mediante il suo giornale, il <i>National</i>. Bastò l’opera di
mediazione, che Cavaignac e l’Assemblea nazionale fecero
nell’Italia settentrionale, per tradirla uniti coll’Inghilterra
e consegnarla all’Austria —, bastò questo
unico giorno di dominio per annientare diciott’anni
d’opposizione del <i>National</i>. Niun governo meno nazionale
di quello del <i>National</i>, niuno più dipendente
dall’Inghilterra, — e sotto Luigi Filippo il giornale
viveva quotidianamente ricantucciando il catoniano:
<i>Carthaginem esse delendam</i>; — niuno più servile
verso la Santa Alleanza, — e da un Guizot il giornale
aveva reclamato si lacerassero i trattati di Vienna.
L’ironia della storia aveva fatto di Bastide, ex-redattore
dei fatti esteri nel <i>National</i>, un ministro degli
affari esteri di Francia, affinch’egli confutasse ciascuno
dei suoi articoli con ciascuno dei suoi dispacci.
</p>

<p>
Per un istante l’esercito e la classe dei contadini
avevano creduto che, contemporaneamente alla dittatura
militare, sarebbero state poste all’ordine del giorno
della Francia la guerra all’estero e la <i>gloire</i>. Ma Cavaignac
non era affatto la dittatura della spada sulla
società borghese: era la dittatura della borghesia mediante
la spada. E del soldato essa aveva bisogno ancora,
ma solo come gendarme. Sotto i rigidi tratti di
<span class="pagenum" id="Page_58">[58]</span>
una rassegnazione da repubblicano antico, Cavaignac
nascondeva un’insipida sommissione alle più umili condizioni
del suo ufficio borghese. <i>L’argent n’a pas de
maître!</i> Il danaro non ha padrone! Questa vecchia
divisa del <i>tiers-ètat</i> era da lui idealizzata, come lo era
dall’Assemblea costituente, mentre ambidue la traducevano
in linguaggio politico: la borghesia non ha re;
la vera forma del suo dominio è la repubblica.
</p>

<p>
E perfezionare tal forma, portare a compimento
una Costituzione repubblicana, ecco in che consisteva
la «grande opera organica» dell’Assemblea nazionale
costituente. Lo sbattezzamento del calendario cristiano
in uno repubblicano, di san Bartolomeo in san Robespierre,
non cangia la pioggia nè il bel tempo più che
non cangiasse o dovesse cangiare la società borghese
per questa Costituzione. Dov’essa faceva qualche cosa
più che mutar vestito, erano fatti compiuti che metteva
a protocollo. Così registrò solennemente il fatto
della repubblica, il fatto del suffragio universale, il
fatto d’un’unica Assemblea nazionale sovrana in luogo
delle due Camere costituzionali limitate. Così registrò e
regolò il fatto della dittatura di Cavaignac, sostituendo
la monarchia ereditaria stazionaria ed irresponsabile con
una monarchia elettiva, ambulante e responsabile, con
una presidenza quadriennale. Così elevò a legge costituente
il fatto dei poteri staordinarii, di cui l’Assemblea
nazionale, dopo i terrori del 15 maggio e del 25 giugno,
aveva, nell’interesse della propria sicurezza, cautamente
investito il suo presidente. Il resto della Costituzione
era questione di terminologia. Dal macchinismo dell’antica
monarchia si strapparono le etichette realiste,
incollandovene sopra delle repubblicane. Marrast, già
redattore capo del <i>National</i>, ora redattore-capo della
Costituzione, se la cavò da questo compito accademico
non senza talento.
</p>

<p>
L’Assemblea costituente rassomigliava a quell’impiegato
chileno, che voleva dare assetto più stabile ai
rapporti della proprietà fondiaria mediante una misurazione
catastale, proprio nel momento in cui il rombo
sotterraneo aveva già preannunciato l’eruzione vulcanica,
che doveva togliergli la terra sotto ai piedi.
Mentr’essa in teoria tracciava la linea delle forme, che
al dominio della borghesia avevano dato la sua espressione
<span class="pagenum" id="Page_59">[59]</span>
repubblicana, in realtà si affermava unicamente
colla soppressione di tutte le formole, colla violenza
<i>sans phrase</i>, collo stato d’assedio. Due giorni avanti
di mettersi all’opera colla Costituzione, essa proclamò
la propria continuazione. Prima d’allora si facevano e
si approvavano le Costituzioni non appena il processo
dell’evoluzione sociale aveva raggiunto uno stadio di
quiete, e i nuovi rapporti di classe si erano consolidati,
e le frazioni cozzanti della classe dominante si erano
rifugiate in un compromesso, che loro permetteva di
proseguire la lotta interna, da cui era esclusa in pari
tempo la massa del popolo. Questa Costituzione, all’opposto,
non sanzionò alcuna rivoluzione sociale; sanzionò
la momentanea vittoria della vecchia società sulla
rivoluzione.
</p>

<p>
Nel primo progetto di Costituzione, elaborato avanti
le giornate di giugno, si trovava tuttora il <i>droit au
travail</i>, il diritto al lavoro, questa goffa formula, in
cui primitivamente si riassumono i reclami rivoluzionarî
del proletariato. Lo si trasformò nel <i>droit à l’assistance</i>,
nel diritto alla pubblica assistenza; e quale
Stato moderno non sostenta in una od altra forma i
suoi poveri? Il diritto al lavoro è nel senso borghese
un controsenso, un meschino, un pio desiderio; ma
dietro al diritto al lavoro sta la presa di possesso del
capitale, dietro alla presa di possesso del capitale l’appropriazione
dei mezzi di produzione, il loro assoggettamento
alla classe lavoratrice associata e conseguentemente
l’abolizione del lavoro salariato, del capitale e
del loro rapporto di scambio. Dietro al «diritto al
lavoro» stava l’insurrezione di giugno. L’Assemblea
costituente, che aveva posto di fatto il proletariato
rivoluzionario fuor dalla legge, doveva per ragion di
principio espellerne la formula dalla Costituzione, dalla
legge delle leggi; doveva lanciare il suo anatema sul
«diritto al lavoro». Ma qui non si fermò essa. Come
Platone aveva bandito dalla sua repubblica i poeti,
essa bandì dalla sua, in perpetuo, l’imposta progressiva.
E l’imposta progressiva non è solamente una misura
borghese, attuabile, su maggiore o minor scala graduatoria,
entro i rapporti esistenti di produzione; essa
era l’unico mezzo per legare i medi ceti della società
borghese alla repubblica <i>honnête</i>, per ridurre il debito
<span class="pagenum" id="Page_60">[60]</span>
dello Stato, per dar scacco alla maggioranza antirepubblicana
della borghesia.
</p>

<p>
Nell’occasione dei <i>concordats à l’amiable</i>, i repubblicani
tricolori avevano di fatto sacrificato la piccola
borghesia. Questo fatto isolato venne da essi elevato a
principio, mediante l’interdizione legale dell’imposta
progressiva. Essi posero la riforma borghese allo stesso
livello della rivoluzione proletaria. Ma quale fu la
classe, che poi rimase a sostenere la loro repubblica?
La grande borghesia. E la massa di questa era antirepubblicana.
Se essa sfruttava i repubblicani del <i>National</i>
per dar nuova solidità ai vecchi rapporti della
vita economica, non dimenticava però di sfruttare per
altra via i rapporti sociali nuovamente consolidati, a
fine di ristabilire le forme politiche corrispondenti ad
essi. Già sul principio d’ottobre, Cavaignac si vede costretto
a far ministri della repubblica Dufaure e Vivien,
già ministri di Luigi Filippo, per quanto i puritani
acefali del suo stesso partito fremessero e strepitassero.
</p>

<p>
Nel mentre rigettava qualsiasi compromesso colla
piccola borghesia, nè riesciva ad incatenare alla nuova
forma dello Stato alcun nuovo elemento della società, la
Costituzione tricolore s’affrettò, all’incontro, a restituire
l’intangibilità tradizionale ad un corpo, in cui l’antico
Stato trovava i suoi difensori più accaniti e fanatici.
Elevò, cioè, l’inamovibilità dei giudici, che il governo
provvisorio aveva posto in forse, a legge costituente.
Il re unico, ch’essa aveva rimosso, risuscitava in questi
inamovibili inquisitori della legalità.
</p>

<p>
La stampa francese analizzò da molti lati le contraddizioni
della Costituzione del signor Marrast; ad esempio
la coesistenza di due sovrani, l’Assemblea nazionale
ed il presidente, ecc., ecc.
</p>

<p>
La contraddizione, che involge tutta quanta questa
Costituzione, sta però in ciò, che le classi, la cui schiavitù
sociale essa deve eternare, proletariato, contadini,
piccoli borghesi, sono messe da lei, mediante il suffragio
universale, nel possesso del potere politico, mentre alla
classe, il cui antico potere essa sanziona, alla borghesia,
esso sottrae le guarentigie politiche di questo potere.
Essa ne costringe il dominio politico entro condizioni
democratiche, le quali facilitano, ad ogni momento, la
vittoria alle classi ostili e pongono in questione le basi
<span class="pagenum" id="Page_61">[61]</span>
stesse della società borghese. Dalle une essa esige che
non avanzino dall’emancipazione politica alla sociale,
dalle altre che non retrocedano dalla ristorazione sociale
alla politica.
</p>

<p>
Poca pena si davano di tali contraddizioni i repubblicani
borghesi. A misura che avevano cessato d’essere
indispensabili — ed indispensabili erano stati solamente
quali paladini della vecchia società contro il proletariato
rivoluzionario — poche settimane dopo la loro
vittoria, essi erano precipitati dalla posizione di partito
a quella di consorteria. E la Costituzione veniva da
essi trattata come un grande intrigo. Ciò che doveva
costituirsi con essa era, avanti ogni cosa, il dominio
della consorteria. Il presidente doveva essere un Cavaignac
prolungato, l’Assemblea legislativa una Costituente
prolungata. Il potere politico delle masse popolari
essi speravano di degradarlo a un potere d’apparenza,
facendolo però giocare in modo da riescire a tenere in
permanenza sospeso sulla maggioranza della borghesia
il dilemma delle giornate di giugno: Regno del <i>National</i>,
oppure regno dell’anarchia.
</p>

<p>
L’edificio della Costituzione, inaugurato il 4 settembre,
fu terminato il 23 ottobre. Il 2 settembre la
Costituente aveva deliberato di non sciogliersi, insino
a che non venissero emanate le leggi organiche a
complemento della Costituzione. Cionullameno essa si
decise ora a chiamare in vita la sua creatura più legittima,
il presidente, e questo il 10 dicembre, molto
prima cioè che il ciclo della propria azione fosse chiuso.
Tanto essa era certa di salutare nel bamboccio della
Costituzione il figlio di sua madre! Per precauzione, si
era trovato l’espediente che, ove nessuno dei candidati
raggiungesse due milioni di voti, l’elezione avesse a
passare dalla nazione alla Costituente.
</p>

<p>
Vane misure! Il primo giorno dell’avvenimento della
Costituzione fu l’ultimo giorno del dominio della Costituente.
Nel fondo dell’urna elettorale giaceva la sua
sentenza di morte. Essa cercava il «figlio di sua madre»;
fu il «nipote di suo zio» che trovò. Saulle
Cavaignac battè un milione di voti, ma Davide Napoleone
ne battè sei. Saulle Cavaignac era sei volte
battuto.
</p>

<p>
Il 10 dicembre 1848 fu il giorno dell’insurrezione dei
<span class="pagenum" id="Page_62">[62]</span>
contadini. È solo da questo giorno, che datò il febbraio
pei contadini francesi. Il simbolo, che esprimeva la loro
entrata nel movimento rivoluzionario, goffamente astuto,
furbescamente ingenuo, balordamente sublime, superstizione
calcolata, farsa patetica, anacronismo genialmente
sciocco, buffonata di storia mondiale, geroglifico
inesplicabile per l’intelletto dei civilizzati, — questo
simbolo portava incontestabilmente la fisionomia della
classe, che entro la civiltà rappresenta la barbarie. La
repubblica erasi annunciata ad essa coll’esattore delle
imposte; essa si annunciò alla repubblica coll’imperatore.
Napoleone era l’unico uomo, che avesse esaurientemente
rappresentato gli interessi e la fantasia della classe
dei contadini, sorta primivamente nel 1789. Mentre scriveva
il nome di lui sul frontespizio della repubblica, essa
dichiarava all’estero la guerra, all’interno la constatazione
del proprio interesse di classe. Napoleone non era
affatto, pei contadini, una persona, ma un programma.
Colle bandiere, a suon di musica, essi eransi recati
alle sezioni elettorali, al grido: <i>plus d’impôts, à bas
les riches, à bas la république, vive l’Empereur!</i>
Non più imposte, abbasso i ricchi, abbasso la repubblica,
viva l’imperatore! Dietro l’imperatore nascondevasi
la guerra dei contadini. La repubblica contro
la quale avevano votato non era che la repubblica
dei ricchi.
</p>

<p>
Il 10 dicembre fu il colpo di Stato dei contadini, che
rovesciò il governo vigente. E da questo giorno, in
cui essi avevano tolto e dato alla Francia un governo,
i loro occhi stettero fissati su Parigi. Eroi attivi, per
un momento, del dramma rivoluzionario, non si poteva
più ridurli alla parte inattiva ed indifferente del coro.
</p>

<p>
Le restanti classi contribuirono a render compiuta
la vittoria elettorale dei contadini. L’elezione di Napoleone
era pel proletariato la destituzione di Cavaignac,
la rovina della Costituente, l’abdicazione del repubblicanismo
borghese, la cassazione della vittoria di giugno.
Per la piccola borghesia, Napoleone era il dominio
del debitore sul creditore. Per la maggioranza della
grande borghesia, l’elezione di Napoleone era l’aperta
rottura colla frazione, di cui essa aveva dovuto, per
un istante, servirsi contro la rivoluzione, ma che le
era divenuta intollerabile non appena ell’aveva cercato
<span class="pagenum" id="Page_63">[63]</span>
di dare alla situazione del momento la solidità d’una
situazione costituzionale. Napoleone al posto di Cavaignac
era, per essa, la monarchia al posto della repubblica,
l’inizio della ristorazione realista, degli Orléans
timidamente annunciati, il giglio nascosto fra le viole.
L’esercito, infine, aveva votato per Napoleone contro
la guardia mobile, contro l’idillio della pace, a favore
della guerra.
</p>

<p>
Per tal modo, accadde, com’ebbe a dire la <i>Neue
Rheinische Zeitung</i>, che l’uomo più limitato della
Francia acquistasse il significato più complesso. Appunto
non essendo nulla, egli poteva significar tutto, fuorchè
sè medesimo. Per quanto vario, del resto, suonasse il
significato del nome di Napoleone presso le varie classi,
ciascuna, scrivendolo sulle proprie schede, scriveva:
abbasso il partito del <i>National</i>, abbasso Cavaignac,
abbasso la Costituente, abbasso la repubblica borghese.
Lo dichiarò pubblicamente il ministro Dufaure nella
Assemblea costituente: Il 10 dicembre è un secondo
24 febbraio.
</p>

<p>
Piccola borghesia e proletariato avevano votato in
blocco per Napoleone allo scopo di votare contro Cavaignac
e di sottrarre, mediante l’unione dei voti, alla
Costituente la conclusione decisiva. Intanto la parte più
progressiva d’ambedue le classi poneva i proprî candidati.
Napoleone era il nome collettivo di tutti i partiti
coalizzati contro la repubblica borghese. Ledru-Rollin e
Raspail i nomi proprî, della piccola borghesia democratica
il primo, del proletariato rivoluzionario l’altro. I voti
per Raspail — lo avevano dichiarato altamente i proletarî
ed i loro oratori socialisti — non dovevano essere
più che una dimostrazione, che altrettante proteste
contro qualsivoglia presidenza, ossia contro la Costituzione
stessa, che altrettanti voti contro Ledru-Rollin,
che il primo atto con cui il proletariato, quale partito
politico autonomo, si emancipava dal partito democratico.
Questo partito, all’incontro — la piccola borghesia
democratica e la sua rappresentante parlamentare, la
Montagna — aveva trattato la candidatura di Ledru-Rollin
con tutta la serietà, con cui esso è solennemente
abituato a mistificare sè stesso. Fu del resto l’ultimo
suo tentativo d’esporsi quale partito autonomo contro
il proletariato. Il 10 dicembre, non il solo partito
<span class="pagenum" id="Page_64">[64]</span>
borghese repubblicano, anche la piccola borghesia democratica
e la sua Montagna erano state battute.
</p>

<p>
La Francia possedeva ora accanto ad una Montagna
un Napoleone; prova questa che ambidue non
erano se non le caricature inanimate delle grandi
realtà, di cui portavano i nomi. Col cappello imperiale
e l’aquila, Luigi Napoleone non parodiava meno miserabilmente
l’antico Napoleone, di quello che la Montagna
non parodiasse l’antica Montagna colle sue frasi
tolte a prestito al 1793 e colle sue pose demagogiche.
Il bigottismo tradizionale pel 1793 si sfatò così insieme
al bigottismo tradizionale per Napoleone. L’opera della
rivoluzione non poteva dirsi compiuta insino a che
questa non avesse conquistato il suo nome proprio, il
suo nome originale; il che non erale possibile prima
che la moderna classe rivoluzionaria, il proletariato
industriale, non si fosse avanzata, come dominatrice,
al suo proscenio. È lecito dire che, anche per tale riguardo,
il 10 dicembre abbindolò la Montagna, facendo
sì che venisse fuorviata nella sua propria coscienza,
giacchè esso, ridendo, spezzò la classica analogia coll’antica
rivoluzione, mediante un impertinente frizzo
contadinesco.
</p>

<p>
Il 20 dicembre Cavaignac depose il suo ufficio e
l’Assemblea Costituente proclamò Luigi Napoleone presidente
della repubblica. Il 19 dicembre, ultimo giorno
del suo dominio assoluto, essa aveva rigettata la proposta
d’amnistia degli insorti di giugno. Revocare il
decreto del 27 giugno, con cui, passando oltre il giudizio
dei tribunali, aveva condannato 15.000 insorti
alla deportazione, non importava forse revocare la
stessa battaglia di giugno?
</p>

<p>
Odilon Barrot, l’ultimo ministro di Luigi Filippo,
fu il primo ministro di Luigi Napoleone. Luigi Napoleone,
come non datò il giorno del suo regime dal
10 dicembre, ma da un Senatus-consulto del 1806, così
trovò un presidente di ministri, che datò il suo ministero
non dal 20 dicembre, ma da un regio decreto
del 24 febbraio. In qualità di legittimo erede di Luigi
Filippo, Luigi Napoleone rese più mite il cangiamento
di regime, mantenendo l’antico ministero, che del resto
non aveva avuto il tempo di sciuparsi, dacchè non
aveva trovato il tempo per entrare in vita.
</p>

<p>
<span class="pagenum" id="Page_65">[65]</span>
</p>

<p>
Quella scelta gli era stata consigliata dai capi delle
frazioni borghesi realiste. Il condottiero dell’antica opposizione
dinastica, il quale aveva inconsapevolmente
procurato il passaggio ai repubblicani del <i>National</i>,
era ancor più indicato a procurare, con piena consapevolezza,
il passaggio dalla repubblica borghese alla
monarchia.
</p>

<p>
Odilon Barrot era il capo dell’unico antico partito
d’opposizione che, avendo lottato sempre inutilmente pel
portafoglio ministeriale, non si fosse ancora logorato.
Con rapida vicenda, la rivoluzione aveva lanciato tutti
i vecchi partiti d’opposizione al culmine dello Stato,
affinch’essi avessero, non solo nel fatto, ma nella stessa
frase, a rinnegare e confutare le loro vecchie frasi,
venendo alla fine, tutti insieme riuniti in uno schifoso
ibrido corpo, lanciati dal popolo sullo scannatoio della
storia. Ed a niuna apostasia venne risparmiato questo
Barrot, quest’incarnazione del liberalismo borghese, che
per diciott’anni aveva celato la meschina vacuità dello
spirito sotto un corretto contegno del corpo. Se, in
qualche momento, egli stesso era sgomentato dal contrasto
troppo stridente fra le spine attuali e gli allori
del passato, un semplice sguardo entro lo specchio gli
rimandava l’effigie ministeriale e l’umana ammirazione
di sè medesimo. Ciò che lo specchio gli riproduceva,
era Guizot, da lui sempre invidiato e che gli
aveva sempre fatto da maestro, era Guizot stesso, ma
Guizot colla fronte olimpica di Odilon. Ciò ch’egli non
vedeva, erano gli orecchi di Mida.
</p>

<p>
Il Barrot del 24 febbraio venne a manifestarsi solamente
nel Barrot del 20 dicembre. Con lui, orleanista
e volteriano, faceva il paio, quale ministro del culto,
il legittimista e gesuita Falloux.
</p>

<p>
Pochi giorni più tardi, il ministero dell’interno venne
affidato a Leone Faucher, il malthusiano. Il diritto, la
religione, l’economia politica! Tutto questo capiva in
sè il ministero Barrot e, per giunta, un accordo tra
legittimisti ed orleanisti. Non mancava che il bonapartista.
Bonaparte dissimulava tuttora la cupidigia di
significare il Napoleone, poichè Soulouque non faceva
ancora la parte del Toussaint l’Ouverture.
</p>

<p>
Il partito del <i>National</i> venne tosto sbalzato da tutti i
più alti posti, in cui erasi nicchiato. Prefettura di polizia,
<span class="pagenum" id="Page_66">[66]</span>
direzione delle poste, procura generale, <i>mairie</i>
di Parigi, tutto fu occupato da antiche creature della
monarchia. Il legittimista Changarnier ottenne i supremi
comandi riuniti della guardia nazionale del dipartimento
della Senna, della guardia mobile e delle
truppe di linea della prima divisione militare; l’orleanista
Bugeaud venne nominato comandante in capo
dell’esercito delle Alpi. Questo cangiamento di funzionarî
continuò ininterrotto sotto il governo Barrot.
Primo atto del suo ministero fu la ristorazione dell’antica
amministrazione realista. In un attimo mutò la
scena ufficiale, — quinte, costumi, linguaggio, attori,
figuranti, comparse, suggeritori, posizione delle parti,
motivi del dramma, contenuto dell’intreccio, situazione
complessiva. Sola la preistorica Assemblea costituente
trovavasi ancora al suo posto. Ma nell’ora in cui l’Assemblea
nazionale aveva installato Bonaparte, e Bonaparte
Barrot, e Barrot Changarnier, la Francia passava
dal periodo della repubblica costituenda nel periodo
della repubblica costituita. Ed in repubblica costituita
che stava mai a fare un’Assemblea costituente? Creato
il mondo, al creatore non era rimasto che rifugiarsi
nel cielo. L’Assemblea costituente era risoluta a non
seguirne l’esempio; l’Assemblea nazionale era l’ultimo
asilo del partito dei repubblicani borghesi. Se le erano
stati strappati tutti i congegni del potere esecutivo,
non le restava forse la sua onnipotenza costituente?
Far valere, in qualunque circostanza, la posizione sovrana
ch’essa occupava, e giovarsene per riconquistare
il perduto terreno, fu il suo primo pensiero. Sloggiato
il ministero Barrot da un ministero del <i>National</i>, ed
ecco il personale realista obbligato a sgomberare tosto
dai palazzi dell’amministrazione ed il personale tricolore
rientrarvi trionfante! L’Assemblea nazionale aveva
deliberato la caduta del ministero ed il ministero stesso
offerse l’occasione dell’attacco, quale la Costituente non
avrebbe potuto trovare più adatta.
</p>

<p>
Si rammenterà che Luigi Napoleone significava pei
contadini: non più tasse! Eran sei giorni dacchè sedeva
sullo scanno presidenziale e nel settimo, nel 27 settembre,
il suo ministero propose il mantenimento dell’imposta
sul sale, di cui il governo provvisorio aveva
decretato l’abolizione. L’imposta sul sale divide coll’imposta
<span class="pagenum" id="Page_67">[67]</span>
sul vino il privilegio di essere il capro espiatorio
del vecchio sistema finanziario francese, particolarmente
agli occhi della popolazione delle campagne. All’eletto
dei contadini il ministero Barrot non poteva porre
sulle labbra epigramma più mordace pei suoi elettori
di queste parole: ristabilimento dell’imposta sul sale!
Coll’imposta sul sale, Bonaparte perdette il proprio
sale rivoluzionario; — il Napoleone dell’insurrezione
dei contadini evaporò quale uno scenario di nebbia
non lasciando dietro a sè altro che la grande incognita
dell’intrigo realista. E non era stato senz’intenzione
che il ministero Barrot di un atto di mistificazione così
grossolano e così privo di tatto aveva fatto il primo
atto di governo del presidente.
</p>

<p>
La Costituente, dal canto suo, afferrò avidamente la
doppia occasione di abbattere il ministero e di mettersi
innanzi, contro l’eletto dei contadini, quale tutrice
degli interessi dei contadini. Respinse la proposta
del ministro delle finanze, ridusse l’imposta sul sale
ad un terzo del suo primitivo ammontare, aumentando
così di circa 60 milioni un deficit dello Stato
di 560 milioni, ed attese tranquillamente che il ministero,
dopo questo voto di sfiducia, si ritirasse. Così
poca era la sua intuizione del nuovo mondo, che la
circondava, e del mutamento della propria posizione.
Dietro al ministero stava il presidente e dietro al presidente
stavano sei milioni, che avevano deposto nell’urna
elettorale altrettanti voti di sfiducia contro la
Costituente. La Costituente rimandò indietro alla nazione
il suo voto di sfiducia. Ridicolo baratto! Essa
dimenticava che i suoi voti avevano perduto il corso
forzoso. Il rigetto dell’imposta sul sale non ebbe altro
effetto che di spingere a maturanza la risoluzione di
Bonaparte e del suo ministero di «farla finita» colla
Assemblea costituente. Incominciava quel lungo duello,
che riempie l’intera seconda metà della vita della Costituente.
Il 29 gennaio, il 21 marzo, il 3 maggio sono
le <i>journeés</i>, le grandi giornate di questa crisi; sono
altrettanti precursori del 13 giugno.
</p>

<p>
I francesi, come ad esempio Luigi Blanc, ravvisarono
nel 29 gennaio l’apparire d’una contraddizione
costituzionale, della contraddizione tra un’Assemblea
nazionale sovrana, indissolubile, escita dal suffragio
<span class="pagenum" id="Page_68">[68]</span>
universale ed un presidente, responsabile verso lei
secondo la lettera, ma secondo la realtà egualmente
sanzionato dal suffragio e concentrante nella propria
persona tutti i voti divisi e sminuzzati nei singoli
membri dell’Assemblea nazionale, e oltre a ciò, tuttavia,
nel pieno possesso dell’intero potere esecutivo, sopra il
quale l’Assemblea incombe unicamente come potere morale.
È questa un’interpretazione, che scambia la forma
letterale della lotta nella tribuna, nella stampa, nei clubs
col suo reale contenuto. Luigi Bonaparte contro l’Assemblea
nazionale costituente non era già un potere costituzionale
contro l’altro, non era già il potere esecutivo
contro il legislativo, — era la stessa repubblica borghese
costituita contro gli stromenti della sua costituzione,
contro gli intrighi ambiziosi e le rivendicazioni
ideologiche della frazione borghese rivoluzionaria, la
quale l’aveva fondata ed ora, sorpresa, trovava che la
sua repubblica costituita rassomigliava ad una monarchia
ristorata e voleva colla forza tener fermo il periodo
costituente, tenerlo fermo nelle sue condizioni,
nelle sue illusioni, nel suo linguaggio, nelle sue persone,
impedendo alla repubblica borghese omai matura
di affacciarsi nella sua forma completa e specifica.
Come l’Assemblea nazionale costituente aveva assunto
le parti di Cavaignac ricadutole addosso, così Bonaparte
assunse quelle dell’Assemblea nazionale legislativa,
da lui non per anco dispersa, cioè dell’Assemblea
nazionale della repubblica borghese costituita.
</p>

<p>
L’elezione di Bonaparte potè spiegare i suoi effetti
solo in quanto al posto d’un unico nome mise innanzi
i suoi significati molteplici, solo in quanto si ripetè
nell’elezione della nuova Assemblea nazionale. Il mandato
della vecchia era stato cassato dal 10 dicembre.
Chi adunque entrò in iscena nel 29 gennaio, non furono
già il presidente e l’Assemblea nazionale di una medesima
repubblica, ma furono l’Assemblea nazionale
della repubblica futura ed il presidente della repubblica
attuale, due forze che incarnavano periodi affatto
diversi nel corso della vita della repubblica; furono la
piccola frazione repubblicana della borghesia, che sola
poteva proclamare la repubblica, strapparla al proletariato
rivoluzionario con una lotta nelle strade e col
dominio del terrore e tratteggiare nella Costituzione i
<span class="pagenum" id="Page_69">[69]</span>
propri principî ideali e, dall’altra parte, tutta la massa
realista della borghesia, che sola poteva dominare in
questa repubblica borghese costituita, sopprimere nella
Costituzione gli ingredienti ideologici e dar vita, con
una propria legislazione ed una propria amministrazione,
alle condizioni indispensabili per l’assoggettamento
del proletariato.
</p>

<p>
Durante tutto il mese di gennaio eransi raccolti
gli elementi, che fecero scoppiare l’uragano del 29 gennaio.
La Costituente aveva voluto, col suo voto di sfiducia,
forzare il ministero Barrot a dimettersi. Il ministero
Barrot, all’incontro, propose alla Costituente di dare a
sè stessa un voto di sfiducia, e di deliberare il proprio
suicidio, decretando il proprio scioglimento. Rateau,
uno dei deputati più oscuri, fu quegli che avanzò, dietro
comando del ministero, tale proposta alla Costituente,
a quella medesima Costituente, che già nell’agosto
aveva risoluto di non sciogliersi insino a che non
avesse emanato un’intera serie di leggi organiche, che
dovessero completare la Costituzione. Il ministeriale
Fould le dichiarò che il suo scioglimento era necessario
appunto «pel ristabilimento del credito scosso».
Ed, infatti, non iscuoteva essa il credito, prolungando
il provvisorio e ponendo nuovamente in questione con
Barrot Bonaparte e con Bonaparte la repubblica costituita?
L’olimpico Barrot, divenuto un Orlando furioso
dinanzi alla prospettiva di vedersi sfuggire di nuovo,
dopo appena due settimane di godimento, la presidenza
dei ministri, che gli era riescito finalmente di afferrare
e che i repubblicani gli avevano prorogato già una
volta per un decennio, ossia per dieci mesi, Barrot
agì nel modo più tirannico contro questa miserabile
Assemblea. Il termine più mite da lui usato era che
«con essa non era possibile alcun avvenire». E davvero
essa non rappresentava oramai che il passato.
«Ell’era incapace», soggiungeva ironicamente, «di
circondare la repubblica delle istituzioni necessarie al
suo consolidamento.» Ed infatti, tolto di mezzo l’antagonismo
esclusivo contro il proletariato, veniva in pari
tempo ad infrangersi la sua energia borghese, e coll’antagonismo
contro i realisti veniva a rivivere la
sua energia repubblicana. Per tal modo ell’era doppiamente
incapace a consolidare la repubblica borghese,
che più non intuiva, mercè convenienti istituzioni.
</p>

<p>
<span class="pagenum" id="Page_70">[70]</span>
</p>

<p>
Insieme alla proposta di Rateau, il ministero complottò
l’inondazione per tutto il paese di petizioni, e
giornalmente, da ogni angolo della Francia, piovvero
sulla testa della Costituente palle di <i>billets doux</i>, in
cui, più o meno categoricamente, le si chiedeva di
sciogliersi e di far testamento. La Costituente, a sua
volta, provocò delle contropetizioni, colle quali si
faceva intimare di rimanere in vita. La lotta elettorale
fra Bonaparte e Cavaignac si riproduceva in lotta di
petizioni pro e contro lo scioglimento dell’Assemblea
nazionale. Le petizioni dovevano essere il commento
supplementare del 10 dicembre. Durante tutto il gennaio
continuò quest’agitazione.
</p>

<p>
Nel conflitto tra la Costituente ed il presidente, la
prima non poteva riferire la propria origine all’elezione
universale, dacchè si faceva appello appunto contro
essa al suffragio universale. Nè poteva cercare appoggio
in un potere regolare, dacchè trattavasi di lotta contro
il potere legale. Nè poteva abbattere il ministero
con voti di sfiducia, come aveva nuovamente tentato
nel 6 e 26 gennaio, dacchè il ministero non esigeva la
sua fiducia. Un’unica possibilità le rimaneva, quella
dell’insurrezione. Le forze combattenti dell’insurrezione
erano la parte repubblicana della guardia nazionale,
la guardia mobile ed i centri del proletariato rivoluzionario,
i clubs. Le guardie mobili, questi eroi delle
giornate di giugno, formavano nel dicembre la forza
combattente organizzata delle frazioni borghesi repubblicane,
allo stesso modo che, prima del giugno, gli
<i>ateliers</i> nazionali avevano formato la forza combattente
organizzata del proletariato rivoluzionario. Come la
Commissione esecutiva della Costituente aveva diretto
il suo attacco brutale sugli <i>ateliers</i> nazionali, allorquando
volle farla finita colle pretese, divenute intollerabili,
del proletariato; così il ministero di Bonaparte
diresse l’attacco sulla guardia mobile, allorquando volle
farla finita colle pretese, divenute intollerabili, delle
frazioni borghesi repubblicane. Esso ordinò lo scioglimento
della guardia mobile. Una metà ne fu congedata
e gettata sul lastrico; l’altra ricevette un’organizzazione
monarchica in sostituzione della democratica ed
ebbe ribassato il soldo al livello del soldo comune delle
truppe di linea. La guardia mobile venne a trovarsi
<span class="pagenum" id="Page_71">[71]</span>
nella situazione degli insorti di giugno, e quotidianamente
comparivano stampate nei giornali pubbliche
confessioni, in cui essa riconosceva la propria colpa
di giugno e ne implorava dal proletariato l’assoluzione.
</p>

<p>
Ed i clubs? Non appena dall’Assemblea nazionale
venne posto in questione Barrot, ed in Barrot il presidente,
e nel presidente la repubblica borghese costituita,
e nella repubblica borghese costituita la repubblica
in generale, strinsero di necessità le loro file intorno
ad essa tutti gli elementi costituenti della repubblica
di febbraio, tutti i partiti da cui volevasi sovvertire la
repubblica esistente e foggiarla, mediante un violento
processo d’involuzione, a repubblica dei loro interessi
e dei loro principî di classe. L’accaduto diveniva non
accaduto, le cristallizzazioni del movimento rivoluzionario
ritornavano allo stato fluido, la repubblica, per
la quale erasi combattuto, era di bel nuovo l’indeterminata
repubblica delle giornate di febbraio, dalla cui
determinazione ogni partito rifuggiva. I partiti ripresero
per un momento le loro antiche posizioni del
febbraio, senza tuttavia partecipare alle illusioni del
febbraio. I repubblicani tricolori del <i>National</i> si appoggiarono
nuovamente sui repubblicani democratici della
<i>Réforme</i>, spingendoli come avanguardia nelle prime
file del campo di battaglia parlamentare. I repubblicani
democratici si appoggiarono nuovamente ai repubblicani
socialisti — nel 27 gennaio un pubblico
manifesto annunciò la loro riconciliazione ed alleanza — e
si prepararono nei clubs il terreno insurrezionale.
A ragione la stampa ministeriale trattava i repubblicani
tricolori del <i>National</i> da insorti del giugno risuscitati.
Per sostenersi al vertice della repubblica borghese,
essi posero in questione la stessa repubblica
borghese. Nel 26 gennaio il ministro Faucher propose
una legge sul diritto d’associazione, il cui primo paragrafo
suonava: «I clubs sono vietati.» Egli presentò
la mozione che questo progetto di legge venisse immediatamente
portato a discussione, stante la sua urgenza.
La Costituente rigettò la proposta dell’urgenza e il
27 gennaio Ledru-Rollin depose una proposta di messa
in istato d’accusa del ministero per violazione della
Costituzione, sottoscritta da 230 firme. La messa in
istato d’accusa del ministero nel momento, in cui un
<span class="pagenum" id="Page_72">[72]</span>
simile atto non era che un’inabile rivelazione dell’impotenza
del giudice, cioè della maggioranza della
Camera, oppure una protesta impotente dell’accusatore
contro la maggioranza medesima, — questo fu
il gran colpo rivoluzionario, giocato d’allora in poi
dalla postuma Montagna ad ogni punto culminante
della crisi. Povera Montagna, schiacciata dal peso del
proprio nome!
</p>

<p>
Blanqui, Barbès, Raspail, ecc., avevano cercato, il
15 maggio, di disperdere l’Assemblea nazionale, penetrando,
alla testa del proletariato parigino, nella sala
delle sue sedute. Barrot preparava alla stessa Assemblea
un 15 maggio morale, mentre voleva dettarle
l’autoscioglimento e chiuderne la sala delle sedute.
Era la stessa Assemblea, che aveva affidato a Barrot
l’inchiesta contro gli accusati di maggio e che ora, nel
momento che egli le appariva di fronte quale un
Blanqui realista e che essa di fronte a lui cercava
i propri alleati nei clubs, presso i proletarî rivoluzionarî,
nel partito di Blanqui, in questo stesso momento
era torturata dall’implacabile Barrot colla proposta di
sottrarre i prigionieri di maggio al giudizio dei giurati
e di assegnarli al giudizio supremo, inventato dal partito
del <i>National</i>, alla <i>haute cour</i>. È cosa stupefacente
come l’angoscia irritata d’un portafoglio ministeriale
riescisse a cavar fuori dalla testa d’un Barrot frizzi
degni d’un Beaumarchais! L’Assemblea nazionale, dopo
aver tentennato a lungo, accolse la sua proposta. Di
fronte agli attentatori di maggio, essa rientrava nel
suo carattere normale.
</p>

<p>
Come la Costituente era spinta contro il presidente
ed i ministri all’insurrezione, così il presidente ed il
ministero erano spinti contro la Costituente al colpo
di Stato, non possedendo essi alcun mezzo legale per
scioglierla. Ma la Costituente era la madre della Costituzione
e la Costituzione la madre del presidente.
Col colpo di Stato, il presidente lacerava la Costituzione
e ne cancellava il titolo giuridico repubblicano. Per
tal modo egli era forzato a tirar fuori il titolo giuridico
imperialista; senonchè il titolo giuridico imperialista
veniva a risvegliare l’orleanista; ambidue poi impallidivano
dinanzi al titolo giuridico legittimista. La caduta
della repubblica borghese non poteva che far scattare
<span class="pagenum" id="Page_73">[73]</span>
in alto il suo estremo polo contrario, la monarchia
legittimista, in un momento in cui il partito orleanista
era ancora nulla più che il vinto del febbraio e Bonaparte
nulla più che il vincitore del 10 dicembre, in un
momento in cui ambidue non potevano ancora opporre
all’usurpazione repubblicana altro che il loro titolo
monarchico egualmente usurpato. I legittimisti erano
coscienti dell’opportunità del momento e cospiravano
alla luce del sole. Nel generale Changarnier potevano
sperare di aver trovato il loro Monk. L’avvento della
«monarchia bianca» venne annunciato nei loro clubs
con eguale pubblicità, come in quelli proletarî l’avvento
della «repubblica rossa».
</p>

<p>
Con una sommossa felicemente schiacciata, il ministero
sarebbe sfuggito a tutte le difficoltà. «La legalità
ci uccide!» esclamava Odilon Barrot. Una sommossa
avrebbe permesso di sciogliere la Costituente sotto il
pretesto del <i>salut public</i> e di violare la stessa Costituzione.
La brutale apparizione di Odilon Barrot nell’Assemblea
nazionale, la proposta di scioglimento dei
clubs, la rumorosa deposizione di 50 prefetti tricolori
e la loro sostituzione con de’ realisti, lo scioglimento
della guardia mobile, i maltrattamenti dei suoi capi da
parte di Changarnier, la reinstallazione di Lherminier,
il professore impossibile già sotto Guizot, la tolleranza
delle millanterie legittimiste, — erano altrettante provocazioni
alla sommossa. Ma la sommossa rimase muta.
Essa attendeva il segnale dalla Costituente e non dal
ministero.
</p>

<p>
Giunse finalmente il 29 gennaio, il giorno, in cui
dovevasi decidere sulla proposta di Mathieu (de la
Drôme) pel rigetto incondizionato della proposta di
Rateau. Legittimisti, orleanisti, bonapartisti, guardia
mobile, Montagna, clubs, tutti cospiravano in quel
giorno, ciascuno non meno contro il supposto nemico
che contro il supposto alleato. Bonaparte, dall’alto del cavallo,
passò in rivista parte delle truppe sulla piazza della
Concordia, Changarnier si metteva in scena, sfoggiando
una manovra strategica; la Costituente trovò l’edificio
delle sue sedute occupato militarmente. Essa, il centro,
in cui s’incrociavano tutte le speranze, i timori, le
attese, le agitazioni, i dissidî, le cospirazioni, essa, l’Assemblea
dal cuor di leone, non ebbe un istante di esitazione,
<span class="pagenum" id="Page_74">[74]</span>
trovandosi, allora più che mai, vicina a riconfondersi
collo spirito dell’universo. Era simile a quel
combattente, che non solo aveva paura di adoperare
le proprie armi, ma si sentiva altresì obbligato a conservare
intatte le armi del nemico. Con disprezzo della
morte, firmò la propria sentenza di morte e votò
contro il rigetto incondizionato della proposta di Rateau.
Stretta d’assedio essa stessa, pose così un termine a
quell’attività costituente che aveva avuto per cornice
necessaria lo stato d’assedio di Parigi. Essa si vendicò in
modo degno di sè, stabilendo, nel giorno successivo, un’inchiesta
sullo spavento, che il ministero le aveva cacciato
in corpo nel 29 gennaio. La Montagna dimostrò la sua
mancanza d’energia rivoluzionaria e d’intelligenza politica
col lasciarsi sfruttare dal partito del <i>National</i>,
quasi da banditore della pugna, in questa grande commedia
d’intrigo. Il partito del <i>National</i> aveva fatto
l’ultimo tentativo per continuare a tenere il monopolio
del dominio posseduto durante il periodo di formazione
della repubblica borghese. Ed era naufragato.
</p>

<p>
Se nella crisi di gennaio si trattava dell’esistenza
della Costituente, nella crisi del 21 marzo si trattò
dell’esistenza della Costituzione; là delle persone del
partito nazionale, qua del suo ideale. Non era mestieri
d’alcuna dichiarazione che i repubblicani <i>honnêtes</i> sacrificavano
più a buon mercato l’elevato sentimento della
loro ideologia che non il godimento mondano del potere
governativo.
</p>

<p>
Il 21 marzo stava all’ordine del giorno dell’Assemblea
nazionale il progetto di legge di Faucher
contro il diritto d’associazione: la soppressione dei
clubs. L’articolo 8 della Costituzione guarentiva a tutti
i francesi il diritto d’associarsi. Il divieto dei clubs
era adunque una violazione non equivoca della Costituzione
e la Costituente medesima era chiamata a
canonizzare la profanazione dei suoi santi. Senonchè i
clubs erano i punti di riunione, le sedi di cospirazione
del proletariato rivoluzionario. La stessa Assemblea
nazionale aveva proibito la coalizione degli operai
contro i loro borghesi. E che altro erano i clubs se
non una coalizione del complesso della classe dei lavoratori
contro il complesso della classe borghese, che la
formazione d’uno Stato di lavoratori contro lo Stato
<span class="pagenum" id="Page_75">[75]</span>
borghese? Non erano essi altrettante Assemblee costituenti
del proletariato ed altrettante divisioni dell’esercito
della rivolta, pronte al combattimento? Ciò che
la Costituzione doveva anzitutto costituire era il dominio
della borghesia. Evidentemente, adunque, sotto il diritto
d’associazione la Costituzione poteva considerare quelle
sole associazioni, che si trovavano in consonanza col
dominio della borghesia, ossia coll’ordinamento borghese.
Se essa, per uno scrupolo teorico, usava espressioni
generiche, non eran qui governo ed Assemblea
nazionale per interpretarla ed applicarla nel caso
speciale? E se nell’epoca primitiva della repubblica i
clubs erano in fatto vietati dallo stato d’assedio, non
dovevano essi, nella repubblica regolare, nella repubblica
costituita, essere vietati dalla legge? A questa
prosaica interpretazione della Costituzione, i repubblicani
tricolori nulla avevano da obbiettare, fuorchè la
frase eccessiva della Costituzione. Parte d’essi, Pagnerre,
Duclerc, ecc., votò pel ministero, procurandogli così la
maggioranza. L’altra parte, coll’arcangelo Cavaignac
ed il padre della chiesa Marrast alla testa, dopochè
l’articolo pel divieto dei clubs era passato, si ritirò,
unitamente a Ledru-Rollin ed alla Montagna, in una
sala particolare d’ufficio, e «tennero consiglio». La
Assemblea nazionale era paralizzata: non aveva più
il numero legale. In buon punto si rammentò dal
signor Crémieux, nella sala dell’ufficio, che di qui il
cammino conduceva direttamente sulla strada e che
non s’era più nel febbraio 1848, ma si contava marzo 1849.
Improvvisamente illuminato, il partito del <i>National</i>
ritornò nella sala delle sedute dell’Assemblea nazionale
e dietro ad esso la Montagna ancora una volta abbindolata,
poichè, nel suo costante tormento d’appetiti
rivoluzionarî, si attaccava con pari costanza ad opportunità
costituzionali e si sentiva sempre ancor meglio
a suo posto dietro ai repubblicani borghesi che non
davanti al proletariato rivoluzionario. Così la commedia
era recitata. E la Costituente stessa aveva decretato,
che la violazione della lettera della Costituzione fosse
l’unica attuazione conforme al suo spirito.
</p>

<p>
Un solo punto rimaneva ancora da regolare: il contegno
della repubblica costituita verso la rivoluzione
europea: la sua politica estera. Un’insolita animazione
<span class="pagenum" id="Page_76">[76]</span>
regnava l’8 maggio 1849 nell’Assemblea costituente,
la cui vita doveva cessare tra pochi giorni. L’attacco
di Roma da parte dell’esercito francese, la sconfitta
di questo da parte dei romani, l’infamia politica ed il
biasimo militare del fatto, l’assassinio della repubblica
romana per opera della repubblica francese, la prima
campagna italiana del secondo Bonaparte, ecco quanto
stava all’ordine del giorno. La Montagna era nuovamente
escita fuori colla sua gran giocata: Ledru-Rollin
aveva deposto sul tavolo presidenziale l’inevitabile
atto d’accusa contro il ministero ed anche, questa
volta, contro Bonaparte.
</p>

<p>
Il motivo dell’8 maggio si ripetè più tardi come
motivo del 13 giugno. Ma spieghiamoci sulla spedizione
romana.
</p>

<p>
Già, a mezzo novembre 1848, era stata spedita da
Cavaignac a Civitavecchia una flotta di guerra, a
fine di proteggere il papa, prenderlo a bordo e
sbarcarlo in Francia. Il papa doveva benedire la repubblica
<i>honnête</i> ed assicurare l’elezione di Cavaignac
a presidente. Col papa, Cavaignac voleva pigliare
all’amo i preti, coi preti i contadini e coi contadini
la presidenza. Pel suo fine prossimo di <i>réclame</i>
elettorale, la spedizione di Cavaignac era nello stesso
tempo una protesta ed una minaccia contro la rivoluzione
romana. V’era in essa in germe l’intervento
della Francia a favore del papa.
</p>

<p>
Tale intervento a pro del papa insieme all’Austria e
a Napoli contro la repubblica romana venne deliberato
nella prima seduta del Consiglio dei ministri di Bonaparte,
il 23 dicembre. Falloux nel ministero significava
il papa in Roma e nella Roma del papa. Bonaparte
non aveva più bisogno del papa per diventare il presidente
dei contadini, ma aveva bisogno dei conservatori
del papa per conservare i contadini del presidente.
Era alla dabbenaggine di questi ch’egli doveva la
sua presidenza. Colla fede se ne sarebbe andata anche
la loro dabbenaggine e la loro fede se ne andava col
papa E gli orleanisti ed i legittimisti coalizzati, che
dominavano in nome di Bonaparte! Prima di restaurare
il re, era d’uopo restaurare il potere che consacra i re.
Prescindendo dal loro realismo — senza l’antica Roma,
soggetta al suo dominio temporale, non più papa;
<span class="pagenum" id="Page_77">[77]</span>
senza il papa, non più cattolicismo; senza il cattolicismo,
non più religione francese; e senza religione, che sarebbe
avvenuto della vecchia società francese? La
ipoteca, posseduta dal contadino sui beni celesti, guarentisce
l’ipoteca posseduta dal borghese sui beni del
contadino. La rivoluzione romana era, per conseguenza,
un attentato contro la proprietà, contro l’ordinamento
borghese, temibile quanto la rivoluzione di giugno. Il
ripristino del dominio borghese in Francia sollecitava
la ristorazione del dominio papale in Roma. Insomma,
nei rivoluzionarî romani si colpivano gli alleati dei
rivoluzionarî francesi; l’alleanza delle classi controrivoluzionarie
nella repubblica francese costituita venne a
completarsi necessariamente nell’alleanza della repubblica
francese colla Santa Alleanza, con Napoli ed Austria.
La deliberazione del Consiglio dei ministri del 23 dicembre
non era un mistero per la Costituente. Già
l’8 gennaio Ledru-Rollin aveva interpellato sovra essa
il ministero; il ministero aveva negato, l’Assemblea
era passata all’ordine del giorno. Era fiducia nelle
parole del ministero? Noi sappiamo ch’essa s’era data
lo spasso, durante tutto il mese di gennaio, di votargli
la sfiducia. Ma se ad esso era propria la parte del
mentire, la parte di lei era di simular fede alle sue
menzogne, salvando con ciò i <i>déhors</i> repubblicani.
</p>

<p>
Frattanto il Piemonte era battuto, Carlo Alberto
aveva abdicato, l’esercito austriaco bussava alle porte
di Francia. Ledru-Rollin interpellò violentemente. Il
ministero dimostrò che nell’Italia settentrionale esso
non aveva fatto che proseguire la politica di Cavaignac
e che Cavaignac non aveva fatto che proseguire la
politica del governo provvisorio, cioè di Ledru-Rollin.
Questa volta esso raccolse dall’Assemblea nazionale
nientemeno che un voto di fiducia e venne autorizzato
ad occupare temporaneamente un’opportuna posizione
nell’alta Italia a fine di preparare con ciò un agguato
alle pacifiche trattative coll’Austria sull’integrità del
territorio sardo e sulla questione romana. È noto che
il destino d’Italia viene deciso sui campi di battaglia
dell’alta Italia. Alla caduta della Lombardia e del Piemonte
sarebbe adunque seguita la caduta di Roma,
ovvero la Francia sarebbe stata obbligata a dichiarare
la guerra all’Austria e, per conseguenza, alla controrivoluzione
<span class="pagenum" id="Page_78">[78]</span>
europea. Pigliò l’Assemblea d’un tratto il
ministero Barrot per l’antico Comitato di salute pubblica?
O sè stessa per la Convenzione? A che adunque
l’occupazione militare di una posizione nell’alta Italia?
Sotto questo velo trasparente si celava la spedizione
contro Roma.
</p>

<p>
Il 14 aprile 14.000 uomini salpavano, sotto Oudinot,
alla volta di Civitavecchia; il 16 aprile l’Assemblea
nazionale accordò al ministero un credito di franchi
1.200.000 per mantenere durante tre mesi una
flotta, che intervenisse nel Mediterraneo. Per tal modo
essa diede al ministero tutti i mezzi per intervenire
contro Roma, mentre aveva un contegno come di chi
gli accordasse l’intervento contro l’Austria. Essa non
vedeva ciò che il ministero faceva; udiva solamente
ciò ch’ei diceva. Tanta fede mai non si sarebbe trovata
in Israello; la Costituente era caduta in tale situazione,
da non permettersi di sapere quanto la repubblica
costituita dovesse fare.
</p>

<p>
Finalmente l’8 maggio si rappresentò l’ultima
scena della commedia: la Costituente invitò il ministero
a pronte misure, che riconducessero la spedizione
italiana allo scopo tenutole nascosto. Bonaparte, nella
sera stessa, fece inserire nel <i>Moniteur</i> una lettera, in
cui prodigava ad Oudinot la massima riconoscenza.
L’11 maggio l’Assemblea nazionale rigettò l’atto di
accusa contro il medesimo Bonaparte ed il suo ministero.
E la Montagna che, in luogo di lacerare questo
tessuto d’inganni, pigliava in modo tragico la commedia
parlamentare, per recitarvi essa stessa la parte
di Fouquier Tinville, non tradiva essa, sotto la pelle
leonina presa a prestito dalla Convenzione, il cuoio
originario di vitello piccolo borghese!
</p>

<p>
L’ultima metà della vita della Costituente si riassume
così: essa ammette, il 29 gennaio, che le frazioni
borghesi realiste sono i superiori naturali della
repubblica da essa costituita; il 21 marzo, che la
violazione della Costituzione ne è la realizzazione; e
l’11 maggio che l’alleanza passiva della repubblica
francese coi popoli in lotta, ampollosamente annunciata,
significa la sua alleanza attiva colla controrivoluzione
europea.
</p>

<p>
Questa miserabile Assemblea abbandonò la scena,
<span class="pagenum" id="Page_79">[79]</span>
dopo essersi procurata, due giorni ancora prima, dell’anniversario
della sua nascita, la soddisfazione di
respingere la proposta d’amnistia degli insorti di
giugno. Spezzata la sua potenza, dal popolo odiata
mortalmente, respinta, malmenata, gettata sdegnosamente
da parte dalla borghesia, di cui era la
creatura, forzata a rinnegare nella seconda metà della
propria esistenza la prima metà, spogliata delle sue
illusioni repubblicane, nulla di grande avendo fondato
nel passato, nulla sperando nell’avvenire, consumandosi
a frusto a frusto e pur tuttavia vivendo, essa non
riescì che a galvanizzare ancora il proprio cadavere,
mentre insistentemente rivendicava a sè la vittoria
del giugno e riviveva questo supplemento di vita, affermandosi
col ripetere continuamente la condanna
dei condannati. Vampiro, che visse del sangue degli
insorti di giugno!
</p>

<p>
Essa lasciò dietro a sè il deficit dello Stato ingrossato
dalle spese dell’insurrezione di giugno, dalla soppressione
dell’imposta sul sale, dalle indennità che
aveva assegnate ai possessori di piantagioni in seguito
all’abolizione della schiavitù dei negri, dalle spese
della spedizione romana, dalla soppressione dell’imposta
sul vino, da lei deliberata mentre già trovavasi in
agonia, come un vecchio maligno, lieto di addossare
all’erede, che ride, un debito d’onore compromettente.
</p>

<p>
Dal principio di marzo era incominciata l’agitazione
per le elezioni dell’Assemblea nazionale legislativa.
Due gruppi principali stavano di fronte: il partito
dell’«ordine» ed il partito democratico socialista o
«partito rosso»; in mezzo ad essi, gli «amici della
Costituzione», sotto il qual nome dai repubblicani
tricolori del <i>National</i> si cercava di rappresentare un
partito. Il partito dell’ordine s’era formato immediatamente
dopo le giornate di giugno; fu solo da quando
il 10 dicembre avevagli concesso di respingere da sè
la consorteria del <i>National</i>, dei repubblicani borghesi,
che si era rivelato il segreto della sua esistenza: la
coalizione degli orleanisti e dei legittimisti in un unico
partito. La classe borghese s’era scissa in due grandi
frazioni, che alternativamente, — la grande proprietà
fondiaria sotto la monarchia restaurata, l’aristocrazia
finanziaria e la borghesia industriale sotto la monarchia
<span class="pagenum" id="Page_80">[80]</span>
di luglio, — avevano sostenuto il monopolio del dominio.
Borbone era il nome regio per l’influenza preponderante
degli interessi dell’una, Orleans il nome
regio per l’influenza preponderante degli interessi
dell’altra frazione; — il regno anonimo della repubblica
era l’unico, in cui ambedue le frazioni potessero
sostenere, in equilibrio di dominio, il comune interesse
di classe, senza rinunciare alla rivalità reciproca. Se
la repubblica borghese altro non poteva essere se non
il dominio perfezionato e nettamente disegnato dell’assieme
della classe borghese, poteva essa essere, adunque,
altra cosa che il dominio degli orleanisti completati
dai legittimisti e dei legittimisti completati dagli orleanisti,
che la sintesi della ristorazione e della monarchia
di luglio? I repubblicani borghesi del <i>National</i>
non rappresentavano alcuna grande frazione della loro
classe, che riposasse su basi economiche. Il loro significato,
il loro titolo storico stavano unicamente nell’avere
sotto la monarchia, contro le due frazioni borghesi
che non concepivano se non il loro regime
particolare, fatto valere il regime universale della
classe borghese, il regno anonimo della repubblica,
ch’essi andavano idealizzando, ornandolo d’antiquati
arabeschi, ma nel quale, avanti ogni cosa, salutavano
il dominio della loro consorteria. Se il partito del
<i>National</i> s’illudeva nel proprio giudizio, allorchè contemplava
al culmine della repubblica da esso fondata
realisti coalizzati, non s’ingannavano meno anche costoro
circa il fenomeno del loro dominio riunito. Essi
non arrivavano a comprendere che, se ciascuna delle
loro frazioni considerata isolatamente, in sè, era realista,
il prodotto della loro combinazione chimica non
poteva, di necessità, che essere repubblicano; che, insomma
la monarchia bianca e l’azzurra dovevano
neutralizzarsi nella repubblica tricolore. Dacchè l’antagonismo
col proletariato rivoluzionario e colle classi
di transizione, sospinte ognora più intorno a questo
come a loro centro, costringeva le frazioni del partito
dell’ordine a mettere in mostra la loro forza riunita
ed a mantenere l’organizzazione di tale forza riunita,
ciascuna di esse era obbligata a far valere, contro le
velleità di ristorazione e di supremazia dell’altra, il
dominio comune, la forma repubblicana, cioè del dominio
<span class="pagenum" id="Page_81">[81]</span>
borghese. Vediamo, così, questi realisti, credenti
dapprima in una ristorazione immediata, conservatori
rabbiosi più tardi della forma repubblicana, pur caricandola
d’invettive atroci a fior di labbra, venire da
ultimo a riconoscere solo possibile per essi l’accomodamento
entro la repubblica, col rinvio della ristorazione
a tempo indeterminato. Il godimento effettivo
del dominio riunito aveva rafforzato ciascuna delle
due frazioni e resala ancor più impotente e riluttante
a sottomettersi all’altra, ch’è quanto dire a restaurare
la monarchia.
</p>

<p>
Il partito dell’ordine proclamò direttamente nel suo
programma elettorale il dominio della classe borghese,
ossia il mantenimento delle condizioni di vita del costei
dominio, cioè della proprietà, della famiglia, della religione,
dell’ordine! Esso presentava il suo dominio di
classe e le condizioni del suo dominio di classe naturalmente
quale dominio della civiltà e quali condizioni
necessarie alla produzione materiale, nonchè ai
rapporti di scambi sociali, emananti da questa. Il
partito dell’ordine disponeva di enormi mezzi pecuniarî,
aveva organizzato succursali proprie in tutta la
Francia, aveva ai suoi stipendi tutti quanti gli ideologi
della vecchia società, si giovava dell’influenza del potere
del Governo vigente, possedeva un esercito di
vassalli gratuiti nell’intera massa dei piccoli borghesi
e contadini che, tuttora lontani dal movimento rivoluzionario,
trovavano nei grandi dignitarî della proprietà
i naturali rappresentanti della loro piccola proprietà
e delle piccole preoccupazioni di questa; esso, rappresentato
in tutto il paese da un numero infinito di
piccoli re, poteva punire il rigetto dei suoi candidati
come un’insurrezione, congedare gli operai ribelli, i
famigli di fattoria, i domestici, i commessi, gli impiegati
ferroviarî, gli scrivani, tutti i funzionarî alla sua dipendenza
borghese. Poteva, infine, tener viva qua e
là l’illusione, che la Costituente repubblicana avesse
impedito al Bonaparte del 10 dicembre la rivelazione
delle costui forze miracolose. Nel partito dell’ordine
non abbiamo compreso i bonapartisti. Questi non erano
una frazione seria della classe borghese, sibbene una
accolta d’invalidi vecchi e superstiziosi e di cavalieri
di ventura, giovani e miscredenti. — Nelle elezioni
<span class="pagenum" id="Page_82">[82]</span>
vinse il partito dell’ordine, che mandò nell’Assemblea
legislativa la gran maggioranza.
</p>

<p>
Contro la classe borghese controrivoluzionaria coalizzata
era naturale che le parti già rivoluzionarie
della piccola borghesia e della classe dei contadini si
alleassero col gran dignitario degli interessi rivoluzionarî,
col proletariato rivoluzionario. Noi vedemmo
come le disfatte parlamentari avessero spinto i capi
democratici della piccola borghesia nel parlamento,
ossia la Montagna, verso i capi socialisti del proletariato
e come la vera piccola borghesia fuori del parlamento
era stata spinta dai <i>concordats à l’amiable</i>,
dalla brutale realizzazione degli interessi borghesi,
dalla bancarotta, verso i veri proletarî. Il 27 gennaio,
Montagna e socialisti avevano celebrato la loro riconciliazione;
nel gran banchetto del febbraio 1849 riconfermarono
il loro trattato d’alleanza. Il partito sociale
ed il democratico, quello dei lavoratori e quello dei
piccoli borghesi, eransi uniti in partito sociale-democratico,
ossia in partito «rosso».
</p>

<p>
Paralizzata per un istante dall’agonia susseguita
alle giornate di giugno, la repubblica francese era
passata, dopo la soppressione dello stato d’assedio, attraverso
una serie continuata d’agitazioni febbrili. Dapprima
la lotta per la presidenza, poi la lotta del presidente
colla Costituente, la lotta pei clubs, il processo
di Bourges, che di fronte alle piccole figure del presidente,
dei realisti coalizzati, dei repubblicani <i>honnêtes</i>,
della Montagna democratica, dei socialisti dottrinarî
del proletariato, fece apparire i veri rivoluzionarî di
questo come mostri d’altri tempi, quali solo un diluvio
può lasciare indietro sulla superficie sociale o quali
unicamente possono precedere un diluvio sociale, — l’agitazione
elettorale, il supplizio degli assassini di
Bréa, i continuati processi di stampa, i violenti interventi
polizieschi del governo nei banchetti, le arroganti
provocazioni realiste, l’esposizione alla berlina
dell’effigie di Luigi Blanc e di Caussidière, il conflitto
ininterrotto fra la repubblica costituita e la Costituente, — per
cui, ad ogni momento, il vincitore era mutato
in vinto, il vinto in vincitore, ed in un attimo si rovesciavano
la posizione dei partiti e delle classi, le loro
divisioni ed alleanze, — il rapido cammino della controrivoluzione
<span class="pagenum" id="Page_83">[83]</span>
europea, la gloriosa lotta ungherese, le
levate di scudi in Germania, la spedizione romana,
l’ignominiosa disfatta dell’esercito francese davanti a
Roma, — in questo turbine di movimento, in questa
tormenta d’inquietudine storica, in questo drammatico
flusso e riflusso di passioni, speranze, disillusioni rivoluzionarie,
i periodi d’evoluzione dovevano contarsi
dalle diverse classi della società francese non più a
mezzi secoli come prima, ma a settimane. Una parte
notevole dei contadini e delle provincie era rivoluzionata.
Non solo avevano perduto le illusioni circa il
Napoleone, ma il partito rosso offriva loro al posto del
nome la sostanza, al posto della speciosa esenzione
dalle imposte la rifusione dei miliardi pagati ai legittimisti,
il regolamento dell’ipoteca e l’abolizione dell’usura.
</p>

<p>
L’esercito stesso era preso dal contagio della febbre
rivoluzionaria. Votando per Bonaparte aveva creduto
votare per la vittoria ed ei gli aveva dato la disfatta.
Aveva creduto votare pel «piccolo caporale», dietro
al quale si cela il gran generale rivoluzionario, ed ei
restituivagli i grandi generali, dietro ai quali si nasconde
il caporale adatto a portar le uose. Niun dubbio che il
partito rosso, ossia il partito democratico coalizzato, dovesse
celebrare, se non la vittoria, almeno grandi trionfi;
che Parigi, che l’esercito, che gran parte delle provincie
avrebbero votato per esso. Il capo della Montagna,
Ledru-Rollin, venne eletto da tre dipartimenti; una
vittoria, che non fu riportata da alcun capo del partito
dell’ordine, da alcun nome del partito propriamente
proletario. Tale elezione ci svela l’enigma del partito
democratico-socialista. Se la Montagna, questa avanguardia
parlamentare della piccola borghesia democratica,
era forzata da una parte ad allearsi coi dottrinarî
socialisti del proletariato — ed il proletariato,
forzato a rifarsi con vittorie intellettuali della spaventosa
disfatta materiale del giugno e dall’evoluzione
delle rimanenti classi, mantenuto tuttora nell’incapacità
d’afferrare la dittatura rivoluzionaria, doveva gettarsi
in braccio ai dottrinarî della sua emancipazione, ai
fondatori di sette socialiste, — dall’altra parte i contadini
rivoluzionarî, l’esercito, le provincie si ponevano
dietro la Montagna, che divenne così la condottiera
<span class="pagenum" id="Page_84">[84]</span>
nel campo dell’esercito rivoluzionario, avendo eliminato,
in seguito all’intesa coi socialisti, ogni antagonismo
nel partito rivoluzionario. Nell’ultima metà della vita
della Costituente, essa ne aveva assunto il <i>pathos</i> repubblicano,
facendo dimenticare i suoi peccati durante
il governo provvisorio, durante la Commissione esecutiva,
durante le giornate di giugno. A misura che
il partito del <i>National</i>, in consonanza al suo mezzo
carattere, lasciavasi comprimere dal ministero realista,
il partito della Montagna, abbandonato in un canto
durante l’onnipotenza del <i>National</i>, si rialzava e si
faceva valere quale rappresentante parlamentare della
rivoluzione. In fatto, il partito del <i>National</i> non aveva
da schierare contro le altre frazioni realiste più che
personalità ambiziose ed illusioni idealiste. Il partito
della Montagna, all’incontro, rappresentava una massa
oscillante tra la borghesia ed il proletariato, gli interessi
materiali della quale reclamavano istituzioni
democratiche. Di fronte perciò ai Cavaignac ed ai
Marrast, Ledru-Rollin e la Montagna si trovavano nella
verità della rivoluzione ed attingevano dalla coscienza
di tale situazione tanto maggior animo, quanto più la
manifestazione dell’energia rivoluzionaria era circoscritta
ad incidenti parlamentari, a presentazioni di
atti d’accusa, ad intimazioni, ad ingrossamenti di voce,
a discorsi reboanti, ad esagerazioni, che non si spingevano
ad di là della frase. I contadini si trovavano
a un dipresso nella medesima situazione dei piccoli
borghesi, avendo a un dipresso le medesime rivendicazioni
sociali da porre innanzi. Tutti i ceti medî della
società, una volta cacciati entro il movimento rivoluzionario,
dovevano necessariamente trovare in Ledru-Rollin
il loro eroe; Ledru-Rollin era il personaggio
della piccola borghesia democratica. In opposizione al
partito dell’ordine, dovevano, immediatamente di poi,
essere sospinti in prima fila i riformatori di quest’ordine,
metà conservatori, metà rivoluzionarî e in tutto
utopisti.
</p>

<p>
Il partito del <i>National</i>, gli amici della Costituzione
<i>quand même</i>, i <i>repubblicains purs et simples</i> furono
completamente battuti nelle elezioni. Una leggera minoranza
d’essi entrò nella Camera legislativa; i loro
capi più noti scomparvero dalla scena; perfino Marrast,
<span class="pagenum" id="Page_85">[85]</span>
il redattore in capo e l’Orfeo della repubblica
<i>honnête</i>.
</p>

<p>
Il 29 maggio si radunò l’Assemblea legislativa;
l’11 giugno si rinnovò la collisione dell’8 maggio.
Ledru-Rollin depose, in nome della Montagna, un atto
d’accusa contro il presidente ed il ministero per violazione
della Costituzione e pel bombardamento di
Roma. Il 12 giugno l’Assemblea legislativa rigettò
l’atto d’accusa, come l’aveva rigettato l’11 maggio
l’Assemblea costituente, ma il proletariato spinse questa
volta la Montagna sulla strada, ossia, non ad un
combattimento di strada, ma solo ad una processione.
Basta dire che la Montagna stava alla testa di questo
movimento, per sapere che il movimento fu vinto
e che il giugno 1849 riescì una caricatura altrettanto
ridicola quanto indecente del giugno 1848. La gran
ritirata del 13 giugno non fu oscurata se non dall’ancor
più grande rapporto fatto sul combattimento
da Changarnier, da questo grand’uomo improvvisato
dal partito dell’ordine. Ogni epoca sociale ha d’uopo
di grandi uomini e, se non ne trova, li inventa, come
dice Helvetius.
</p>

<p>
Nel 20 dicembre esisteva una metà sola della repubblica
costituita, il presidente; il 29 maggio essa
venne completata coll’altra metà, coll’Assemblea legislativa.
Nel giugno 1848 la repubblica borghese, che
si costituiva, erasi inscritta nel registro-nascite della
storia con una indescrivibile battaglia contro il proletariato;
nel giugno 1849 vi s’inscrisse la repubblica
borghese costituita con un’innominabile commedia fatta
alla piccola borghesia. Il giugno 1849 fu la Nemesi
del 1848. Nel 1849 non furono vinti gli operai, ma
furono abbattuti i piccoli borghesi, posti tra quelli e
la rivoluzione. Il giugno 1849 non fu la tragedia sanguinosa
fra il lavoro salariato ed il capitale, ma fu
la miserabile farsa, a base d’imprigionamenti, fra debitore
e creditore. Il partito dell’ordine aveva vinto; era
onnipotente, e doveva ora mostrare ciò ch’esso era.
</p>

<div class="chapter">
<p>
<span class="pagenum" id="Page_86">[86]</span>
</p>

<h2 id="giumar50">III.
<span class="smaller">Dal 13 giugno 1849 al 10 marzo 1850.
(<i>Dal fascicolo III</i>).</span></h2>
</div>

<p>
Il 20 dicembre la testa di Giano della repubblica
costituzionale non aveva ancora mostrato che una sola
faccia, la faccia esecutiva, coi tratti scialbi ed insipidi
di Luigi Bonaparte; il 29 maggio mostrò la seconda
faccia, la legislativa, cosparsa delle stimmate lasciatevi
dalle orgie della ristorazione e della monarchia di
luglio. Coll’Assemblea nazionale legislativa compievasi
il fenomeno della repubblica costituzionale, cioè della
forma repubblicana dello Stato, nella quale è costituito
il dominio della classe borghese, il dominio comune,
quindi, d’ambedue le grandi frazioni realiste
componenti la borghesia francese, dei legittimisti ed
orleanisti coalizzati, del «partito dell’ordine». Nel
tempo stesso che la repubblica francese passava per
tal modo in proprietà alla coalizione, ai partiti realisti,
la coalizione europea delle potenze controrivoluzionarie
intraprendeva una crociata generale contro
le ultime posizioni di rifugio delle rivoluzioni di marzo.
La Russia invase l’Ungheria, la Prussia marciò contro
l’esercito costituzionale e Oudinot bombardò Roma.
La crisi europea tendeva evidentemente verso un polo
decisivo; gli occhi di tutta Europa si rivolgevano su
Parigi e gli occhi di tutta Parigi sull’Assemblea legislativa.
</p>

<p>
Alla tribuna di questa salì alli 11 giugno Ledru-Rollin.
Non tenne un discorso; formulò una requisitoria
contro i ministri, nuda, senza fronzoli, oggettiva,
concisa, violenta.
</p>

<p>
<span class="pagenum" id="Page_87">[87]</span>
</p>

<p>
L’attacco a Roma è un attacco alla Costituzione,
l’attacco alla repubblica romana un attacco alla repubblica
francese. L’articolo V della Costituzione suona:
«La repubblica francese non adopera mai le proprie
forze combattenti contro la libertà di qualsivoglia
popolo» — ed il presidente adopera l’esercito francese
contro la libertà romana. L’articolo IV della Costituzione
vieta al potere esecutivo di dichiarare ovunque
una guerra, senza l’assenso dell’Assemblea nazionale.
La deliberazione della Costituente dell’8 maggio impone
espressamente ai ministri di ricondurre al più
presto la spedizione romana alla sua destinazione originaria,
proibisce quindi loro non meno espressamente
la guerra contro Roma, — ed Oudinot bombarda Roma.
Così evocò Ledru-Rollin la Costituzione stessa quale
testimone a carico contro Bonaparte ed i suoi ministri.
Egli, il tribuno della Costituzione, lanciò alla maggioranza
realista dell’Assemblea nazionale questa minacciosa
dichiarazione: «I repubblicani sapranno provvedere
al rispetto della Costituzione con tutti i mezzi,
sia pure colla forza delle armi!» — «Colla forza
delle armi!», replicò l’eco centuplicata della Montagna.
La maggioranza rispose con un tumulto spaventoso,
il presidente dell’Assemblea nazionale richiamò
Ledru-Rollin all’ordine, Ledru Rollin ripetè la dichiarazione
provocatrice e depose, da ultimo, sul tavolo
presidenziale la proposta di mettere Bonaparte ed i
suoi ministri in istato d’accusa. Con 361 contro 203
voti, l’Assemblea nazionale deliberò di passare, pel
bombardamento di Roma, all’ordine del giorno puro
e semplice.
</p>

<p>
Credeva Ledru-Rollin di poter battere l’Assemblea
nazionale colla Costituzione, il presidente coll’Assemblea
nazionale?
</p>

<p>
La Costituzione certamente vietava ogni attacco alla
libertà di popoli stranieri, ma ciò che l’esercito francese
attaccava a Roma era, secondo il ministero, non
la «libertà», bensì il «dispotismo dell’anarchia». Non
aveva ancora compreso la Montagna, a dispetto di
tutte le esperienze nell’Assemblea costituente, che la
interpretazione della Costituzione non ispettava a coloro
che l’avevano fatta, ma solamente oramai a coloro
che l’avevano accettata? Che il suo testo doveva venire
<span class="pagenum" id="Page_88">[88]</span>
inteso in un senso che la tenesse in vita e che il senso
borghese era l’unico che potesse tenerla in vita? Che
Bonaparte e la maggioranza realista dell’Assemblea
nazionale erano gli interpreti naturali della Costituzione,
come il prete è l’interprete naturale della Bibbia
ed il giudice l’interprete naturale della legge? Poteva
l’Assemblea nazionale, uscita appunto allora allora dal
grembo delle elezioni generali, sentirsi vincolata dalla
disposizione testamentaria della defunta Costituente, la
cui volontà, mentr’era in vita, era stata spezzata da
un Odilon Barrot? Mentre Ledru-Rollin si richiamava
alla risoluzione della Costituente dell’8 maggio, aveva
egli dimenticato che dalla medesima Costituente era
stata rigettata, alli 11 maggio, la sua prima proposta
di messa in istato d’accusa di Bonaparte e dei suoi
ministri, erano stati assolti il presidente ed i ministri,
era stato così sanzionato come «costituzionale» l’attacco
su Roma; aveva egli dimenticato che il suo non
era che un appello contro un giudizio già deciso e
che, finalmente, egli appellava dalla Costituente repubblicana
alla Legislativa realista? È la Costituzione
stessa, che chiama l’insurrezione in aiuto, quando, in
uno speciale articolo, invita ciascun cittadino a difenderla.
Di quest’articolo facevasi forte Ledru-Rollin. Ma
non sono forse, in pari tempo, organizzati a difesa
della Costituzione i pubblici poteri e la violazione della
Costituzione non incomincia essa solo dal momento,
in cui l’uno dei pubblici poteri costituzionali si ribella
contro l’altro? Ed il presidente della repubblica, i ministri
della repubblica, l’Assemblea nazionale della repubblica
si trovavano in completa armonia.
</p>

<p>
Ciò che tentava la Montagna nell’11 giugno era
«un’insurrezione entro i confini della ragion pura»,
cioè un’insurrezione prettamente parlamentare. La
maggioranza dell’Assemblea doveva, intimidita dalla
prospettiva d’un’insurrezione armata delle masse popolari,
infrangere in Bonaparte e nei ministri la sua
propria potenza ed il significato della sua propria
elezione. Non aveva la Costituente tentato egualmente
di cassare l’elezione di Bonaparte, allorquando insisteva
con tanta ostinazione pel congedo del ministero Barrot-Falloux?
</p>

<p>
Nè al tempo della Convenzione erano mancati i
<span class="pagenum" id="Page_89">[89]</span>
precedenti d’insurrezioni parlamentari, che avevano
d’improvviso rovesciate dalle basi le proporzioni della
maggioranza e della minoranza — e non doveva riescire
alla giovane Montagna ciò ch’era riescito alla vecchia? — nè
le contingenze del momento apparivano sfavorevoli
ad un’impresa di tal fatta. La sovreccitazione popolare
aveva raggiunto in Parigi un grado di tensione,
che dava da pensare; l’esercito sembrava non ben
disposto verso il governo, a giudicarne dai suoi voti
nelle elezioni; la maggioranza legislativa stessa era
ancor troppo giovane per aver potuto consolidarsi ed
era, nello stesso tempo, composta di gente in età. Se
alla Montagna fosse riescita un’insurrezione parlamentare,
il timone dello Stato veniva, senz’altro, a caderle
nelle mani. Dal canto suo, la piccola borghesia democratica,
come sempre, nulla desiderava più ardentemente
che di vedere combattuta la lotta al disopra delle sue
teste, nelle nubi, fra gli spiriti solitarî del Parlamento.
Infine ambedue, la piccola borghesia democratica
e la Montagna sua rappresentante, avrebbero, con
un’insurrezione parlamentare, raggiunto il loro grande
fine, quello di spezzare la potenza della borghesia,
senza scatenare il proletariato, oppure non lasciandolo
affacciarsi nello sfondo; il proletariato sarebbe stato
utilizzato, senza ch’esso divenisse pericoloso.
</p>

<p>
Dopo il voto dell’Assemblea nazionale dell’11 giugno,
ebbe luogo un convegno tra alcuni membri della Montagna
ed i delegati delle Società operaie segrete. Questi
ultimi incalzavano perchè si avesse a menar le mani
già in quella sera stessa. La Montagna rigettò risolutamente
la proposta. A nessun prezzo essa voleva lasciarsi
tôr di pugno la direzione; i suoi alleati le erano
sospetti non meno degli avversarî, ed a ragione. Il
ricordo del giugno 1848 aleggiava, più vivo che mai,
nelle file del proletariato parigino. Tuttavia questo era
incatenato all’alleanza colla Montagna, che rappresentava
la maggior parte dei dipartimenti, spingeva
la propria influenza fin nell’esercito, disponeva della
parte democratica della guardia nazionale, aveva la
potenza morale della bottega dietro di sè. Incominciare
l’insurrezione in questo momento contro il volere di
essa, significava pel proletariato, decimato per giunta
dal colera, cacciato fuor di Parigi in massa ragguardevole
<span class="pagenum" id="Page_90">[90]</span>
dalla disoccupazione, ripetere senz’utilità le
giornate del giugno 1848, mentre mancava la situazione
di fatto, che aveva spinto alla lotta estrema. I delegati
proletarî adottarono l’unica decisione che fosse ragionevole.
Obbligarono la Montagna a compromettersi,
cioè ad escir fuori dai confini della lotta parlamentare,
nel caso in cui il suo atto d’accusa venisse respinto.
Durante tutto il 13 giugno, il proletariato mantenne
lo stesso posto di scettica osservazione e stette in aspettativa
d’una mischia ingaggiata seriamente, irretrattabile,
fra la guardia nazionale democratica e l’esercito,
per indi precipitare sè stesso nella lotta e sospingere
la rivoluzione al di là dello scopo piccolo borghese, che
essa celava in sè. Per l’eventualità della vittoria, era già
formata la Comune proletaria, che doveva affacciarsi
accanto al Governo ufficiale. Gli operai parigini avevano
imparato alla scuola sanguinosa del giugno 1848.
</p>

<p>
Il 12 giugno, fu lo stesso ministro Lacrosse, che
presentò all’Assemblea legislativa la proposta di passar
tosto alla discussione dell’atto d’accusa. Durante la notte,
il governo aveva preso tutte le disposizioni per la
difesa e per l’attacco; la maggioranza dell’Assemblea
nazionale era risoluta a spingere la minoranza ribelle
sulla strada; la minoranza stessa non poteva più ritirarsi;
il dado era tratto; 377 voti contro 8 respinsero
l’atto d’accusa; la Montagna, ch’erasi astenuta, si rovesciò
rumoreggiando nelle sale di progaganda della
«Democrazia pacifica», negli uffici giornalistici della
<i>Démocratie pacifique</i>.
</p>

<p>
Il suo allontanamento dal palazzo parlamentare ne
spezzò la forza, come l’allontanamento dalla terra
aveva spezzata la forza d’Anteo, suo figlio gigante.
Sansoni negli ambienti dell’Assemblea legislativa, coloro
non erano più che «filistei» negli ambienti della «Democrazia
pacifica». Si svolse una discussione lunga,
rumorosa, disordinata. La Montagna era decisa a strappare
il rispetto alla Costituzione con tutti i mezzi,
«eccetto che colla forza delle armi». In tale decisione
le venne l’appoggio d’un manifesto e d’una deputazione
degli «amici della Costituzione». «Amici della Costituzione»,
così chiamavansi gli avanzi della consorteria
del <i>National</i>, del partito repubblicano-borghese. Mentre
dei suoi rappresentanti parlamentari ancor rimasti, sei
<span class="pagenum" id="Page_91">[91]</span>
avevano votato contro, gli altri tutti quanti a favore
del rigetto dell’atto d’accusa, mentre Cavaignac metteva
a disposizione del partito dell’ordine la sua spada,
la maggioranza extra-parlamentare della consorteria
aveva afferrato avidamente questo pretesto per cavarsi
fuori dalla sua situazione di paria politico e per cacciarsi
entro le file del partito democratico. Non apparivano
essi i naturali scudieri di questo partito, che
celavasi dietro il loro scudo, dietro il loro principio,
dietro la Costituzione?
</p>

<p>
Fino all’alba, il «monte» ebbe le doglie del parto.
Ciò ch’ei partorì fu «un proclama al popolo», che
nel mattino del 13 giugno prese un posto più o meno
vergognoso in due giornali socialisti. Vi si dichiaravano
il presidente, i ministri, la maggioranza l’assemblea
legislativa «fuori della costituzione» (<i>hors la constitution</i>)
e vi si faceva appello alla guardia nazionale,
all’esercito e, nella chiusa, anche al popolo, perchè
«si sollevassero». «Viva la Costituzione!» era la
parola d’ordine ivi impartita; parola d’ordine che altro
non significava se non «abbasso la rivoluzione!»
</p>

<p>
Al proclama costituzionale della Montagna rispose,
nel 13 giugno, una così detta «dimostrazione pacifica»,
cioè una processione dei piccoli borghesi attraverso le
strade dal Château d’Eau pei <i>boulevards</i>; 30 mila
uomini, in massima parte guardie nazionali, disarmati,
frammischiati con membri delle società operaie
segrete, riversantisi macchinalmente, glacialmente al
grido: «Viva la Costituzione!», trattenuti dai rimorsi
di coscienza dei membri stessi del corteo e ributtati
ironicamente dall’eco del popolo ondeggiante sui marciapiedi.
In quel canto a più voci mancava la voce di
petto. Ed allorquando il corteo piegò dinanzi al palazzo
delle sedute degli «amici della Costituzione», ed al
frontone dell’edificio apparve un mercenario araldo
della Costituzione, che col cappello da <i>claqueur</i> trinciava
violentemente l’aria, facendo piombare da un
enorme polmone a mo’ di gragnuola la parola stereotipata:
«Viva la Costituzione!» addosso alle teste dei
pellegrini, sembrò che anche questi per un istante si
sentissero sopraffatti dalla comicità della situazione. È
noto come il corteo, giunto allo sbocco della <i>rue de
la Paix</i>, venne accolto nei <i>boulevards</i> in modo tutt’affatto
<span class="pagenum" id="Page_92">[92]</span>
antiparlamentare dai dragoni e cacciatori di
Changarnier, e si sbandò in un batter di ciglio e gittando
dietro a sè, con parsimonia, il grido «all’armi»
solo, oramai, per compire l’appello all’armi parlamentare
dell’11 giugno.
</p>

<p>
La maggioranza della Montagna, adunata nella <i>rue
du Hazard</i>, si dileguò allorchè quel violento sbaraglio
della processione pacifica, allorchè sorde dicerie di
cittadini inermi uccisi sui <i>boulevards</i>, allorchè il crescente
tumulto delle strade sembrarono annunciare lo
avvicinarsi d’una sommossa. Ledru-Rollin, alla testa
d’un’esigua schiera di deputati, salvò l’onore della
Montagna. Sotto la protezione dell’artiglieria parigina,
ch’erasi riunita nel <i>Palais National</i>, si recarono alla
volta del <i>Conservatoire des arts et métiers</i>, ove dovevano
entrare la quinta e la sesta legione della guardia
nazionale. Ma i montagnardi attesero invano la quinta
e sesta legione; queste previdenti guardie nazionali
lasciarono nell’impiccio i loro rappresentanti, la stessa
artiglieria parigina impedì al popolo di impiantar barricate,
una confusione caotica rese impossibile qualsiasi
risoluzione, le truppe s’avanzarono a baionetta
abbassata, una parte dei rappresentanti fu fatta prigioniera,
un’altra si salvò. Così terminò il 13 giugno.
</p>

<p>
Come il 23 giugno 1848 era stato l’insurrezione del
proletariato rivoluzionario, così il 13 giugno 1849 fu
l’insurrezione dei piccoli borghesi democratici; ciascuna
di queste due insurrezioni fu l’espressione classicamente
netta della classe, che le aveva sostenute.
</p>

<p>
Fu solamente a Lione che si venne ad un conflitto
ostinato, sanguinoso. Qui, dove la borghesia industriale
ed il proletariato industriale stanno in diretto antagonismo,
dove il movimento operaio non è assorbito e
determinato, come in Parigi, dal movimento generale, il
13 giugno perdette, ripercotendosi qui, il suo carattere
originario. Altrove, nelle provincie, scoppiò senza incendio — fu
un fulmine mancato.
</p>

<p>
Il 13 giugno chiude il primo periodo di vita della
repubblica costituzionale, la quale il 29 maggio 1849, al
riunirsi dell’Assemblea legislativa, aveva raggiunto una
proprio esistenza normale. Tutta la durata di questo
prologo è riempiuta dalla lotta rumorosa fra il partito
dell’ordine e la Montagna, fra la borghesia e la piccola
<span class="pagenum" id="Page_93">[93]</span>
borghesia, invano drizzantesi quest’ultima contro
il consolidamento della repubblica borghese, per la
quale ella stessa aveva cospirato senza interruzione
nel governo provvisorio e nella Commissione esecutiva
e per la quale, durante le giornate di giugno,
erasi battuta fanaticamente contro il proletariato. Il
13 giugno ne spezza l’opposizione, rendendo la dittatura
legislativa dei realisti riuniti un fatto compiuto.
Da quest’istante l’assemblea nazionale non è oramai
che un Comitato di salute pubblica del partito dell’ordine.
</p>

<p>
Parigi aveva messo il presidente, i ministri e la
maggioranza in «istato d’accusa»; questi misero Parigi
in «istato d’assedio». La Montagna aveva dichiarata
la maggioranza dell’assemblea legislativa «fuori
dalla Costituzione»; la maggioranza consegnò alla <i>haute
cour</i>, per violazione della Costituzione, la Montagna,
proscrivendo tutto quanto essa aveva di ancor vitale.
La si decimò in modo da ridurla a un torso senza
testa e senza cuore. La minoranza era andata sino al
tentativo di un’insurrezione parlamentare; la maggioranza
elevò a legge il proprio dispotismo parlamentare.
Decretò un nuovo regolamento interno, che
abolisce la libertà della tribuna ed autorizza il presidente
a punire, per violazione dell’ordine, i rappresentanti
colla censura, con multe, con privazione dell’indennità,
con temporanea espulsione, col carcere. Sul torso della
Montagna essa sospendeva, in luogo della spada, lo
staffile. Il resto dei deputati della Montagna avrebbe
soddisfatto al proprio onore, uscendo in massa. Un simile
atto avrebbe affrettato lo scioglimento del partito
dell’ordine. Questo avrebbe dovuto sminuzzarsi nelle
parti che lo componevano originariamente, quando
anche l’apparenza di un’opposizione fosse mancata a
tenerlo insieme.
</p>

<p>
Unitamente alla potenza parlamentare, i piccoli
borghesi vennero a perdere la potenza armata in seguito
allo scioglimento dell’artiglieria parigina e delle
legioni 8, 9 e 12 della guardia nazionale. Al contrario,
la legione dell’alta finanza, che nel 13 giugno aveva
dato l’assalto alle tipografie di Boulé e Roux, fracassando
i torchi, devastando gli uffici dei giornali repubblicani,
arrestando arbitrariamente redattori, compositori,
<span class="pagenum" id="Page_94">[94]</span>
tipografi, amministratori, fattorini, meritò
una incoraggiante approvazione dall’alto della tribuna.
Su tutta la superficie della Francia si ripetè lo scioglimento
delle guardie nazionali sospette di repubblicanismo.
</p>

<p>
Nuova legge sulla stampa, nuova legge sulle associazioni,
nuova legge sullo stato d’assedio, le carceri di
Parigi riboccanti, i profughi politici perseguitati, tutti
i giornali oltrepassanti i limiti del <i>National</i> sospesi,
Lione ed i cinque dipartimenti circostanti abbandonati
alle brutali vessazioni del dispotismo militare, i tribunali
onnipresenti, l’esercito degli impiegati, epurato
già tante volte, nuovamente epurato, — questi furono
gl’ineluttabili e sempre incorrenti metodi della reazione
vittoriosa, meritevoli di menzione dopo i massacri
e le deportazioni del giugno, solo perciò che
questa volta vennero diretti non unicamente contro
Parigi, ma anche contro i dipartimenti, non unicamente
contro il proletariato, ma sovratutto contro le
classi medie.
</p>

<p>
Le leggi di repressione, mediante le quali la proclamazione
dello stato d’assedio venne affidata al beneplacito
del governo, la stampa ancor più strettamente
imbavagliata ed il diritto d’associazione abolito,
assorbirono interamente l’attività legislativa dell’Assemblea
nazionale durante i mesi di giugno, luglio ed
agosto.
</p>

<p>
La caratteristica tuttavia di quest’epoca sta non già
nell’essersi la vittoria sfruttata in fatto, ma nell’essersi
sfruttata in principio, non già nelle deliberazioni dell’Assemblea
nazionale, ma nella motivazione di queste
deliberazioni, non nella cosa, ma nella frase, anzi non
nella frase, ma nell’accento e nei gesti, che danno
vita alla frase. L’esprimersi sfacciato, impudente del
sentimento realista, l’insulto sprezzantemente aristocratico
contro la repubblica, il chiacchierìo civettuolo
e frivolo intorno agli intenti d’una ristorazione, in una
parola la diffamazione millantatrice contro la sosta
repubblicana, danno a questo periodo un tono ed un
colorito particolari. «Viva la Costituzione!» era stato
il grido di guerra dei vinti del 13 giugno. I vincitori
venivano adunque ad essere svincolati dall’ipocrisia del
linguaggio costituzionale, ossia del linguaggio repubblicano.
<span class="pagenum" id="Page_95">[95]</span>
La controrivoluzione aveva sottomesso Ungheria,
Italia, Germania, ed essi credevano la ristorazione
già alle porte di Francia. Ne derivò una vera concorrenza
tra i capo-ridda delle frazioni dell’ordine nel
documentare per mezzo del <i>Moniteur</i> il loro realismo
e nel confessarsi dei loro eventuali peccati di liberalismo
commessi sotto la monarchia, nel farne ammenda
e nell’implorarne il perdono davanti a Dio ed agli uomini.
Non iscorreva giorno, senza che la rivoluzione
di febbraio venisse alla tribuna dell’Assemblea nazionale
dichiarata una calamità pubblica, senza che un
qualsiasi nobiluccio legittimista, piantatore provinciale
di cavoli, constatasse di non aver mai riconosciuto la
repubblica, senza che uno dei vili disertori e traditori
della monarchia di luglio narrasse i postumi atti eroici,
che unicamente la filantropia di Luigi Filippo od altri
contrattempi gli avevano impedito di compiere. Ciò
che doveva ammirarsi nelle giornate di febbraio non
era già la magnanimità del popolo vittorioso, bensì l’abnegazione
e la moderazione dei realisti, che gli avevano
permesso di vincere. Un rappresentante del popolo
propose che parte dei denari destinati a soccorrere
i feriti di febbraio venisse erogata alle guardie municipali,
che sole in quella giornata avevano bene meritato
della patria. Un altro voleva si decretasse al
duca d’Orleans una statua equestre sulla piazza del Caroussel.
Thiers diceva della Costituzione ch’era un pezzo
di carta sporca. Comparvero per turno, alla tribuna,
orleanisti a riprovare la loro cospirazione contro la monarchia
legittima, legittimisti a rimproverare a sè stessi
d’avere, insorgendo contro la monarchia illegittima,
affrettato la caduta della monarchia in genere, Thiers
che si pentiva dei suoi intrighi contro Molé, Molé dei
suoi intrighi contro Guizot, Barrot dei suoi intrighi
contro tutti e tre. Il grido: «Viva la repubblica democratico-sociale!»
venne dichiarato incostituzionale,
il grido: «Viva la repubblica!» processato come democratico-sociale.
Nell’anniversario della battaglia di
Waterloo, un rappresentante dichiarò: «Io temo meno
l’invasione dei prussiani che non l’entrata dei profughi
rivoluzionarî in Francia». Ai lamenti sul terrorismo,
che dicevasi organizzato a Lione e nei dipartimenti
attigui, Baraguay d’Hilliers rispose: «Io preferisco il
<span class="pagenum" id="Page_96">[96]</span>
terror bianco al terror rosso». (<i>J’aime mieux la
terreur blanche que la terreur rouge</i>). E l’Assemblea
batteva le mani, approvando con frenesia quante volte
dalle labbra dei suoi oratori cadeva un epigramma
contro la repubblica, contro la rivoluzione, contro la
Costituzione, per la monarchia, per la Santa Alleanza.
Ogni strappo alle più minute formalità repubblicane,
ad esempio a quella d’apostrofare i rappresentanti con:
<i>citoyens</i>, entusiasmava i cavalieri dell’ordine.
</p>

<p>
Le elezioni suppletorie di Parigi dell’8 giugno, compiute
sotto l’influenza dello stato d’assedio e dell’astensione
dall’urna di gran parte del proletariato, la presa
di Roma fatta dall’esercito francese, l’ingresso in Roma
delle Eminenze rosse, coll’inquisizione ed il terrorismo
monacale alla coda, furono nuove vittorie da aggiungere
alla vittoria del giugno ed aumentarono ancor
più l’ubbriacatura del partito dell’ordine.
</p>

<p>
Finalmente alla metà d’agosto i realisti, parte nell’intento
di assistere ai Consigli dipartimentali appunto
allora convocati, parte spossati dall’orgia di tante tendenze
durata più mesi, decretarono una proroga di
due mesi dell’Assemblea nazionale. Una Commissione
di venticinque rappresentanti, il fior fiore dei legittimisti
ed orleanisti, un Molé, un Changarnier, furono
da essi lasciati, con trasparente ironia, in qualità di
sostituti dell’Assemblea nazionale e di custodi della
repubblica. L’ironia era più profonda di quel che essi
sospettassero. La storia, che li aveva condannati ad
aiutare la demolizione della monarchia da essi amata, li
destinava a conservare la repubblica, che odiavano.
</p>

<p>
Colla proroga dell’Assemblea legislativa si chiude il
secondo periodo di vita della repubblica costituzionale,
il suo periodo realista sguaiato.
</p>

<p>
Lo stato d’assedio di Parigi veniva nuovamente revocato;
la stampa ripigliava la propria azione. Durante
la sospensione dei fogli democratico-sociali, durante il
periodo della legislazione repressiva e dei bagordi
realisti, si repubblicanizzò il <i>Siècle</i>, l’antico rappresentante
letterario dei piccoli borghesi monarchico-costituzionali,
sì democratizzò la <i>Presse</i>, l’antica portavoce
letteraria dei riformisti borghesi, si socializzò il
<i>National</i>, l’antico organo classico dei repubblicani
borghesi.
</p>

<p>
<span class="pagenum" id="Page_97">[97]</span>
</p>

<p>
Le società segrete crebbero in estensione ed intensità,
a misura che i clubs pubblici divenivano impossibili.
Le associazioni d’operai industriali, tollerate
come prette corporazioni commerciali, senza valore
economico, divennero politicamente altrettanti mezzi
d’allacciamento del proletariato. Il 13 giugno aveva
tagliato ai diversi partiti semirivoluzionari le teste
ufficiali; le masse superstiti seppero ritrovare la loro
propria testa. I cavalieri dell’ordine avevano intimidito
col predicare il terrore della repubblica rossa; i volgari
eccessi, gli orrori iperborei della controrivoluzione
vittoriosa in Ungheria, nel Baden, in Roma,
servirono a far apparire la «repubblica rossa» candida
come neve. E le malcontente classi intermedie
della società francese incominciarono a preferire le
promesse della repubblica rossa, col suo terrore problematico,
al terrore della monarchia rossa, che chiudeva
positivamente l’adito a qualunque speranza. Non
v’era socialista, che in Francia facesse maggior propaganda
rivoluzionaria di Haynau. <i>À chaque capacité
selon ses œuvres!</i>
</p>

<p>
Frattanto Luigi Bonaparte profittava delle ferie dell’Assemblea
nazionale per far viaggi principeschi nelle
provincie, i legittimisti di sangue caldo pellegrinavano
alla volta d’Ems presso il nipote di San Luigi, e la
massa dei rappresentanti del popolo amici dell’ordine
intrigava nei Consigli dipartimentali, che allora allora
eransi adunati. Si trattava di far loro pronunciare
ciò che la maggioranza dell’Assemblea nazionale ancora
non aveva osato pronunciare, la proposta d’urgenza
di un’immediata revisione della Costituzione.
Giusta il suo testo, la Costituzione avrebbe potuto
rivedersi appena nel 1852, da un’assemblea nazionale
convocata specialmente a tal fine. Ma una volta la
maggioranza dei Consigli dipartimentali si fosse pronunciata
in quel senso, non avrebbe dovuto l’Assemblea
nazionale sagrificare al voto della Francia la
verginità della Costituzione? L’Assemblea nazionale
ripromettevasi da queste assemblee provinciali ciò che
le monache della <i>Henriade</i> di Voltaire si ripromettevano
dai Panduri. Ma le Putifarri dell’Assemblea nazionale
avevano a che fare, salve alcune eccezioni, con
altrettanti Giuseppe delle provincie. L’enorme maggioranza
<span class="pagenum" id="Page_98">[98]</span>
non volle saperne dell’importuna sollecitazione.
La revisione della Costituzione venne spacciata da
quegli stessi stromenti, che dovevano darle vita, dai
voti dei Consigli dipartimentali. La voce della Francia,
e cioè della Francia borghese, aveva parlato ed aveva
parlato contro la revisione.
</p>

<p>
Nel principio d’ottobre, il Consesso legislativo si
adunò nuovamente, — <i>quantum mutatus ab illo!</i> La
fisionomia ne era affatto cangiata. L’inaspettato rigetto
della revisione da parte dei Consigli dipartimentali
l’aveva ricacciato entro i limiti della Costituzione e
spinto al di là dei limiti della durata della propria
vita. Gli orleanisti eransi fatti diffidenti in seguito ai
pellegrinaggi dei legittimisti ad Ems, i legittimisti
erano divenuti sospettosi a cagione delle trattative
degli orleanisti con Londra, i giornali d’entrambe le
frazioni avevano soffiato nel fuoco, pesando i titoli reciproci
dei loro pretendenti. Orleanisti e legittimisti
uniti erano imbronciati pegli intrighi dei bonapartisti,
manifestantisi nei viaggi principeschi, nei tentativi,
del presidente più o meno trasparenti di emanciparsi,
nel linguaggio altezzoso delle gazzette bonapartiste;
Luigi Bonaparte era imbronciato verso un’Assemblea
nazionale, che trovava giusta solamente la cospirazione
legittimista-orleanista, verso un ministero, da cui era
tradito in permanenza a pro di quest’Assemblea nazionale.
Il ministero, infine, era scisso nel suo stesso
seno riguardo alla politica romana ed all’imposta sul
reddito progettata dal ministro Passy e diffamata dai
conservatori come socialista.
</p>

<p>
Una delle prime proposte del ministero Barrot alla
Legislativa riconvocata fu la domanda d’un credito di
300 mila franchi per pagamento dell’assegno vedovile
della duchessa d’Orléans. L’Assemblea nazionale l’approvò,
aggiungendo nel libro del debito della nazione
francese una somma di sette milioni di franchi. Mentre
così Luigi Filippo continuava, con successo, a far la
parte del <i>pauvre honteux</i>, del povero vergognoso, nè
il ministero s’avventurava a proporre l’aumento dell’assegno
a Bonaparte, nè l’Assemblea sembrava proclive
ad assentirlo. E Luigi Bonaparte oscillava, come
eragli sempre accaduto, nel dilemma: <i>Aut Cæsar aut
Clichy!</i>
</p>

<p>
<span class="pagenum" id="Page_99">[99]</span>
</p>

<p>
Una seconda domanda di credito del ministro, di
nove milioni di franchi per le spese della spedizione
romana, aumentò la tensione tra Bonaparte da un lato
ed i ministri e l’Assemblea nazionale dall’altro. Luigi
Bonaparte aveva fatto inserire nel <i>Moniteur</i> una lettera
al suo ufficiale d’ordinanza Edgar Ney, nella
quale impegnava il governo papale a guarentigie costituzionali.
Dal canto suo il papa aveva emanato un
<i>motu proprio</i>, in cui respingeva qualsiasi limitazione
del dominio restaurato. La lettera di Bonaparte veniva
a sollevare con voluta indiscrezione la tenda del
suo gabinetto, esponendo lui agli sguardi della galleria
come un genio benevolo, ma incompreso e legato in
casa propria Non era la prima volta ch’ei civettava
coi «furtivi colpi d’ala di un’anima libera». Thiers,
relatore della Commissione, ignorava completamente
il colpo d’ala di Bonaparte e s’accontentava di tradurre
in francese l’allocuzione papale. Non il ministero,
ma Vittor Hugo fu colui che cercò di salvare
il presidente con un ordine del giorno, in cui l’Assemblea
nazionale doveva esprimere il proprio assentimento
alla lettera di Napoleone. <i>Allons donc! allons
donc!</i>; fu questa l’interiezione irriverentemente frivola,
con cui la maggioranza seppellì la proposta di Hugo.
La politica del presidente? La lettera del presidente?
Il presidente stesso? <i>Allons donc!, allons donc!</i> Chi
diavolo piglia mai monsieur Bonaparte <i>au sérieux</i>?
Credete voi, monsieur Vittor Hugo, che noi crediamo
che voi crediate al presidente? <i>Allons donc!, allons donc!</i>
</p>

<p>
Finalmente la rottura fra Bonaparte e l’Assemblea
nazionale venne affrettata dalla discussione sul richiamo
degli Orléans e dei Borboni. In mancanza del ministero,
il cugino del presidente, il figlio dell’ex re di
Westfalia, aveva presentato questa proposta, che a
null’altro mirava se non ad abbassare i pretendenti
legittimisti ed orleanisti all’egual livello o, meglio
ancora, al disotto del pretendente bonapartista, che
almeno stava di fatto al sommo dello Stato.
</p>

<p>
Napoleone Bonaparte ebbe sufficiente irriverenza da
conglobare in un solo e medesimo progetto il richiamo
delle famiglie reali espulse e l’amnistia degli insorti
di giugno. L’indignazione della maggioranza lo costrinse
a fare immediata ammenda di una miscela così sacrilega
<span class="pagenum" id="Page_100">[100]</span>
della santità e dell’infamia, delle razze reali e
della genia proletaria, delle stelle fisse della società
e dei suoi fuochi fatui; e l’obbligò ad assegnare a ciascuna
delle due proposte il rango conveniente. Essa
respinse con energia il richiamo della famiglia reale,
e Berryer, il Demostene dei legittimisti, non lasciò
sussistere dubbio sul significato di tal voto. La degradazione
borghese dei pretendenti; è questo, a cui si
mira! Si vuol spogliarli dell’aureola, dell’unica maestà,
che sia loro rimasta, della maestà dell’esilio! Che cosa
si penserebbe, esclamava Berryer, di quello tra i pretendenti
che, dimentico della sua illustre origine, venisse
qui a vivere da semplice cittadino! Non poteva dirsi
in modo più chiaro a Luigi Bonaparte che la sua presenza
non costituiva una vittoria per lui, avendone
bisogno qui in Francia i realisti coalizzati come di
«uomo neutrale» sullo scanno presidenziale, mentre
i pretendenti serî della corona dovevano restar sottratti
agli sguardi profani dalla nebbia dell’esilio.
</p>

<p>
Il 1.º novembre, Luigi Bonaparte rispose all’Assemblea
con un messaggio, che notificava, in parole
discretamente aspre, il congedo del ministero Barrot
e la formazione d’un nuovo ministero. Il ministero
Barrot-Falloux era stato il ministero della coalizione
realista; il ministero d’Hautpoul fu il ministero di
Bonaparte, l’organo del presidente contro l’Assemblea
legislativa, il «ministero dei commessi».
</p>

<p>
Bonaparte non era più l’uomo semplicemente «neutrale»
del 10 dicembre 1848. Il possesso del potere
esecutivo gli aveva aggruppato intorno una serie di
interessi; la lotta coll’anarchia aveva forzato il partito
dell’ordine perfino ad aumentare l’influenza di lui, e
se egli, Bonaparte, non era più popolare, il partito
dell’ordine era impopolare. Quanto agli orleanisti e ai
legittimisti, non poteva egli sperare di spingerli, grazie
alla loro rivalità e in forza della necessità d’una ristorazione
monarchica purchessia, al riconoscimento del
pretendente «neutrale»?
</p>

<p>
Dal 1.º novembre 1849 data il terzo periodo di vita
della repubblica costituzionale, periodo che si chiude
col 10 marzo 1850. Di qui non comincia solamente il
gioco regolare delle istituzioni costituzionali, tanto
ammirato da Guizot, la bega tra il potere esecutivo
<span class="pagenum" id="Page_101">[101]</span>
ed il legislativo. Contro le velleità di ristorazione degli
orleanisti e legittimisti riuniti, Bonaparte difende il
titolo della sua potenza di fatto, la repubblica; contro
le velleità di ristorazione di Bonaparte, il partito dell’ordine
difende il titolo del suo dominio collettivo, la
repubblica; contro gli orleanisti i legittimisti e contro
i legittimisti gli orleanisti difendono lo <i>status quo</i>, la
repubblica. Tutte queste frazioni del partito dell’ordine,
di cui ciascuna ha in petto il proprio re e la propria
ristorazione, fanno valere a vicenda, contro le velleità
d’usurpazione e di supremazia dei loro rivali, il dominio
collettivo della borghesia, la forma, entro cui le particolari
rivendicazioni rimangono neutralizzate e riservate, — la
repubblica.
</p>

<p>
Come Kant fa della repubblica, quale unica forma
razionale dello Stato, un postulato della ragion pratica,
la cui attuazione non verrà mai raggiunta, ma al cui
raggiungimento devesi permanentemente tendere come
a fine, tenendolo fisso nella mente, così facevano della
monarchia questi realisti.
</p>

<p>
Per tal guisa la repubblica costituzionale, escita
dalle mani dei repubblicani borghesi vuota formula
ideologica, divenne nelle mani dei realisti coalizzati
una forma piena di contenuto e di vita. E Thiers
diceva il vero ben più ch’ei non sospettasse, allorquando
esclamava: «Noi realisti siamo i veri sostegni
della repubblica costituzionale.»
</p>

<p>
La caduta del ministero della coalizione, l’apparizione
del ministero dei commessi, ha anche un altro
significato. Il suo ministro delle finanze si chiamava
Fould. Fould ministro delle finanze vuol dire l’ufficiale
abbandono della ricchezza nazionale francese nelle
mani della Borsa, vuol dire la gestione del patrimonio
dello Stato per mezzo della Borsa e nell’interesse della
Borsa. Colla nomina di Fould, l’aristocrazia finanziaria
annunciava nel <i>Moniteur</i> la propria ristorazione. Tale
ristorazione era il complemento necessario delle restanti
ristorazioni, che formano altrettanti anelli nella
catena della repubblica costituzionale.
</p>

<p>
Luigi Filippo non erasi mai arrischiato a fare ministro
delle finanze un vero <i>loup-cervier</i>, un lupo di
Borsa. Come la sua monarchia era stato il nome ideale
del dominio dell’alta borghesia, così gli interessi privilegiati
<span class="pagenum" id="Page_102">[102]</span>
dovevano, nei suoi ministeri, portare nomi
ideologicamente disinteressati. Fu la repubblica borghese,
che sospinse dovunque in prima linea ciò che
le diverse monarchie, la legittimista come l’orleanista,
avevano tenuto nascosto nello sfondo. Essa tirò giù in
questo mondo ciò che quelle avevano messo in cielo.
Al posto dei nomi dei santi, essa pose i nomi propri
borghesi degli interessi dominanti di classe.
</p>

<p>
In tutta la nostra esposizione è mostrato come la
repubblica, a partire dal primo giorno della sua esistenza,
nonchè minare, consolidasse l’aristocrazia finanziaria.
Ma le concessioni, che si facevano a quest’ultima,
erano un destino, a cui si doveva piegare, senza il
proposito di portarlo a compimento. Con Fould l’iniziativa
del governo tornò a cadere nelle mani dell’aristocrazia
finanziaria.
</p>

<p>
Si chiederà come la borghesia coalizzata potesse
sopportare e tollerare il dominio della finanza, che
sotto Luigi Filippo riposava sull’esclusione o la subordinazione
delle restanti frazioni borghesi.
</p>

<p>
La risposta è semplice.
</p>

<p>
Anzitutto l’aristocrazia finanziaria stessa forma una
parte notevolmente preponderante della coalizione
realista, il cui potere governativo collettivo chiamasi
repubblica. Non sono forse i capi e le capacità degli
orleanisti gli antichi alleati e complici dell’aristocrazia
finanziaria? Ed essa medesima non è forse l’aurea
falange dell’orleanismo? Per ciò che concerne i legittimisti,
già sotto Luigi Filippo questi avevano preso
parte attiva a tutte le orgie delle speculazioni delle
Borse, delle miniere e delle ferrovie. Sovratutto
l’unione della grande proprietà fondiaria coll’alta
finanza è un fatto normale. N’è prova l’Inghilterra,
n’è prova persino l’Austria.
</p>

<p>
In un paese come la Francia, dove l’entità della
produzione nazionale sta in misura proporzionale enormemente
più bassa dell’entità del debito nazionale,
dove la rendita dello Stato costituisce l’oggetto più
ragguardevole della speculazione e la Borsa il mercato
principale per l’impiego del capitale, che voglia acquistar
valore in modo improduttivo, in un paese siffatto è
mestieri che un’innumerevole massa di gente di tutte
le classi borghesi o semiborghesi partecipi al debito
<span class="pagenum" id="Page_103">[103]</span>
dello Stato, al gioco di Borsa, alla finanza. Tutti questi
partecipanti subalterni non trovano essi i naturali appoggi
e le proprie guide nella frazione, che difende
quest’interesse nei suoi contorni più colossali, in lungo
ed in largo?
</p>

<p>
La devoluzione del patrimonio dello Stato all’alta
finanza da che è cagionato? Dall’indebitamento dello
Stato, che cresce in permanenza. E l’indebitamento
dello Stato? Dalla permanente eccedenza delle sue
spese sovra le sue entrate, sproporzione ch’è, nello
stesso tempo, la causa e l’effetto del sistema dei prestiti
di Stato.
</p>

<p>
Per ovviare a tale indebitamento, lo Stato ha due
vie. O deve limitare le proprie spese, cioè semplificare
l’organismo governativo, scemarlo, possibilmente
governare meno, possibilmente impiegare poco personale,
possibilmente mettersi poco in rapporto colla
società borghese. Questa via era impossibile pel partito
dell’ordine, i cui mezzi di repressione, il cui immischiarsi
ufficialmente nello Stato, la cui onnipresenza
col mezzo di organi dello Stato, dovevano prender
piede a misura che da maggior numero di punti partivano
le minaccie al suo dominio ed alle condizioni
di vita della sua classe. Non si può diminuire la gendarmeria
in egual proporzione dell’aumentare degli
attacchi alle persone ed alle proprietà.
</p>

<p>
Ovvero lo Stato deve cercare di abbandonare i debiti
ed apportare un momentaneo, ma transitorio equilibrio
nel bilancio, caricando imposte straordinarie
sulle spalle delle classi più ricche. Doveva il partito
dell’ordine, a fine di sottrarre la ricchezza nazionale
allo sfruttamento della Borsa, immolare la propria ricchezza
sull’altare della patria? <i>Pas si bête!</i>
</p>

<p>
Cosicchè, senza un totale capovolgimento dello Stato
francese, non è possibile alcun capovolgimento della
amministrazione dello Stato francese. Con tale amministrazione
si ha necessariamente l’indebitamento dello
Stato, e coll’indebitamento dello Stato si ha necessariamente
il dominio del commercio del debito dello
Stato, dei creditori dello Stato, dei banchieri, dei cambiovalute,
dei lupi di Borsa. Un’unica frazione del partito
dell’ordine prendeva parte diretta nel minare l’aristocrazia
finanziaria: i fabbricanti. Non parliamo già dei
<span class="pagenum" id="Page_104">[104]</span>
medî, dei minori industriali; parliamo dei principi
della fabbrica, i quali sotto Luigi Filippo avevano costituito
la larga base dell’opposizione dinastica. Il loro
interesse sta indubbiamente nella diminuzione del costo
di produzione; ossia nella diminuzione delle imposte,
che si trasfondono nella produzione; ossia nella diminuzione
dei debiti dello Stato, i cui interessi si trasfondono
nelle imposte; ossia nella distruzione dell’aristocrazia
finanziaria.
</p>

<p>
In Inghilterra — ed i più grossi fabbricanti francesi
sono piccoli borghesi raffrontati coi loro rivali
inglesi — noi troviamo per davvero i fabbricanti, un
Cobden, un Bright, alla testa della crociata contro la
Banca e l’aristocrazia della Borsa. Perchè non in
Francia? In Inghilterra è l’industria che predomina,
in Francia l’agricoltura. In Inghilterra l’industria ha
d’uopo del <i>free trade</i>, in Francia del dazio protettivo,
del monopolio nazionale accanto agli altri monopolî.
L’industria francese non padroneggia la produzione
francese; gli industriali francesi, per conseguenza, non
padroneggiano la borghesia francese. Per attuare il
loro interesse contro le restanti frazioni della borghesia,
essi non possono, come gli inglesi, mettersi all’avanguardia
del movimento ed insieme spingere all’avanguardia
il loro interesse di classe; essi devono
mettersi in coda alla rivoluzione e servire interessi,
che stanno in antagonismo cogli interessi complessivi
della loro classe. Nel febbraio essi non avevano intuito
la loro posizione; il febbraio aperse loro gli occhi. E
chi dagli operai più direttamente minacciato di colui
che dà il lavoro, del capitalista industriale? Così accadde
necessariamente che il fabbricante divenisse in
Francia un membro fanatico del partito dell’ordine.
L’assottigliamento del suo profitto per opera della
finanza, che cos’è mai al paragone dell’abolizione del
profitto per opera del proletariato?
</p>

<p>
In Francia, il piccolo borghese fa ciò, che dovrebbe
normalmente fare il borghese industriale, l’operaio fa
ciò, che normalmente sarebbe il còmpito del piccolo
borghese; e il còmpito dell’operaio, chi lo fa? Nessuno.
In Francia non lo si fa; in Francia lo si proclama.
Non lo si soddisfa anzi in nessun luogo entro i confini
nazionali; la guerra di classe in seno alla società francese
<span class="pagenum" id="Page_105">[105]</span>
si allarga in una guerra mondiale, in cui le nazioni
muovono l’una contro l’altra. Quel compito non comincia
a esser soddisfatto se non nel momento, in
cui per forza di una guerra mondiale il proletariato
sia spinto alla testa del popolo, che è padrone del
mercato mondiale: dell’Inghilterra. La rivoluzione, che
quivi trova non già la sua fine, bensì il suo inizio
organizzatore, non è adatto una rivoluzione dal fiato
breve. L’attuale generazione rassomiglia agli ebrei,
cui Mosè conduce attraverso il deserto. Essa non solamente
deve conquistare un nuovo mondo, essa deve
perire, per fare posto agli uomini, nati per un nuovo
mondo.
</p>

<p>
Ma ritorniamo a Fould.
</p>

<p>
Nel 14 novembre 1849 Fould salì alla tribuna della
Assemblea nazionale e svolse il suo sistema finanziario:
Apologia dell’antico sistema d’imposte! Mantenimento
dell’imposta sul vino! Ristabilimento dell’imposta sul
reddito di Passy!
</p>

<p>
Anche Passy non era affatto un rivoluzionario: era
un vecchio ministro di Luigi Filippo. Apparteneva ai
puritani della forza di Dufaure ed ai più intimi confidenti
di Teste, di questo capro espiatorio della monarchia
di luglio.<a class="tag" id="tag2" href="#note2">[2]</a> Anche Passy aveva lodato l’antico
sistema d’imposte e raccomandato il mantenimento
dell’imposta sul vino, ma aveva, contemporaneamente,
strappato il velo al <i>deficit</i> dello Stato. Egli aveva
dimostrata la necessità d’una nuova imposta, della
imposta sul reddito, ove non si volesse la bancarotta
dello Stato. Fould, che aveva raccomandato a Ledru-Rollin
la bancarotta dello Stato, raccomandò alla Legislativa
il <i>deficit</i> dello Stato. Promise economie, il
cui mistero fu più tardi rivelato nella diminuzione, ad
esempio, delle spese per circa 60 milioni e nell’aumento
del debito fluttuante per circa 200 milioni, — giochi
<span class="pagenum" id="Page_106">[106]</span>
di bussolotti nell’aggruppare le cifre, nell’esporre la
resa dei conti, che venivano tutti, in definitiva, a riescire
a nuovi prestiti.
</p>

<p>
Sotto Fould, l’aristocrazia finanziaria non si mostrò
naturalmente, accanto alle restanti frazioni borghesi
rivali, corrotta in modo così svergognato come sotto
Luigi Filippo. Ma il sistema era il medesimo: continuo
aumento dei debiti, dissimulazione del deficit. E
col tempo l’antica vertigine della Borsa si sfogò più
liberamente. Prova: la legge sulla ferrovia d’Avignone,
le misteriose oscillazioni dei valori di Stato, che per
un momento formarono il discorso quotidiano di tutta
Parigi, infine le malandate speculazioni di Fould e di
Bonaparte sulle elezioni del 10 marzo.
</p>

<p>
Colla ristorazione ufficiale dell’aristocrazia finanziaria,
il popolo francese doveva bentosto ritrovarsi
dinanzi ad un nuovo 24 febbraio.
</p>

<p>
La Costituente, in un attacco di misantropia verso
la propria erede, aveva abolito l’imposta sul vino per
l’anno del Signore 1850. Coll’abolizione di vecchie imposte
non si potevano pagare nuovi debiti. Creton, un
cretino del partito dell’ordine, aveva proposto il mantenimento
dell’imposta sul vino ancor prima della
proroga dell’Assemblea legislativa. Questa proposta
venne raccolta da Fould, in nome del ministero bonapartista,
e il 20 dicembre 1849, anniversario della
proclamazione di Bonaparte, l’Assemblea nazionale decretò
la ristorazione dell’imposta sul vino.
</p>

<p>
Non ad un finanziere, ma ad un capo gesuita, a
Montalembert, toccò fare il prologo a questa ristorazione.
Il suo ragionamento fu d’una semplicità stringente:
L’imposta è il seno materno, a cui il governo
si disseta. Ma il governo è tutt’uno cogli stromenti
della repressione, cogli organi dell’autorità, coll’esercito,
colla polizia, cogli impiegati, coi giudici, coi ministri,
coi preti. L’attacco all’imposta è l’attacco degli
anarchisti alle sentinelle dell’ordine, che difendono
la produzione materiale ed intellettuale della società
borghese contro gli attentati dei Vandali proletarî.
L’imposta è il quinto dio, accanto alla proprietà, alla
famiglia, all’ordine ed alla religione. E l’imposta sul
vino è indiscutibilmente un’imposta e, per giunta, una
imposta per nulla volgare, ma d’antica estrazione, di
<span class="pagenum" id="Page_107">[107]</span>
spirito monarchico, rispettabile. <i>Vive l’impôt des boissons!
Three cheers and one cheer more!</i>
</p>

<p>
Il contadino francese, quando vuol dipingersi il diavolo
sulla parete, lo dipinge in forma d’esattore delle
imposte. Dall’istante in cui Montalembert ebbe elevato
a dio l’imposta, il contadino divenne senza dio, ateo,
e si gittò nelle braccia del diavolo, del socialismo. La
religione dell’ordine l’aveva preso a gabbo, i gesuiti
preso a gabbo, Bonaparte preso a gabbo. Il 20 dicembre
1849 aveva compromesso irrimediabilmente il
20 dicembre 1848. Il «nipote di suo zio» non era il
primo della sua famiglia, che fosse battuto dall’imposta
sul vino, da quest’imposta, la quale, giusta l’espressione
di Montalembert, porta il maltempo della rivoluzione. Il
vero, il grande Napoleone dichiarava a Sant’Elena che
il ristabilimento dell’imposta sul vino aveva più di
ogni altra causa contribuito alla sua caduta, poichè
avevagli inimicato i contadini della Francia meridionale.
Favorita dell’odio popolare già sotto Luigi XIV
(vedi gli scritti di Boisguillebert e di Vauban), abolita
dalla prima rivoluzione, Napoleone l’aveva ripristinata
nel 1808, modificandone la forma. Allorquando la Ristorazione
entrò in Francia, trottavano dinanzi a lei
non i soli cosacchi, ma altresì le promesse d’abolizione
dell’imposta sul vino. La <i>gentilhommerie</i>, naturalmente,
non aveva bisogno di mantenere la parola alla
<i>gent taillable à merci et miséricorde</i>. Il 1830 promise
l’abolizione dell’imposta sul vino, come aveva
promesso tutto il resto. Dalla Costituente infine, che nulla
aveva promesso, era stata fatta, come si disse, una disposizione
testamentaria, secondo la quale l’imposta sul
vino doveva scomparire al 1.º gennaio 1850. E, proprio
dieci giorni prima del 1.º gennaio 1850, la Legislativa
la rimetteva in vigore, avvenendo così che il popolo
le dava continuamente la caccia ma, buttatala fuori
dalla porta, se la vedeva ricomparire dalla finestra.
</p>

<p>
L’odio popolare contro la tassa sul vino trova spiegazione
nella circostanza che essa concentra in sè
tutte le odiosità del sistema tributario francese. Il modo
di riscossione ne è odioso, aristocratico il modo di
ripartizione, essendo eguali le percentuali dell’imposta
pei vini comuni e pei più costosi. Essa aumenta adunque
in ragione geometrica della povertà dei consumatori;
<span class="pagenum" id="Page_108">[108]</span>
è un’imposta progressiva alla rovescia. Essa
provoca, conseguentemente, il diretto avvelenamento
delle classi lavoratrici, quasi premio sull’adulterazione
e contraffazione dei vini. Essa diminuisce il consumo,
mentre eleva dazî alle porte di tutte le città al disopra
di 4000 abitanti, trasformando ciascuna città in
un paese straniero con dazî protettivi contro il vino
francese. I grandi commercianti di vino, ma più ancora
i piccoli, i <i>marchands de vins</i>, le osterie, il cui
profitto dipende immediatamente dal consumo del
vino, sono altrettanti avversarî illuminati dell’imposta
sul vino. E, finalmente, mentre fa diminuire il consumo,
l’imposta sul vino toglie alla produzione il mercato
di spaccio. Intanto ch’essa sottrae agli operai della
città la possibilità di pagare il vino, sottrae ai viticultori
la possibilità di venderlo. E la Francia conta
una popolazione viticola di circa 12 milioni. Si concepisce
quindi l’odio del popolo in generale, si concepisce
il fanatismo speciale dei contadini contro l’imposta sul
vino. Si aggiunga che, nel suo ripristino, questi non
ravvisavano semplicemente un avvenimento isolato, più
o meno accidentale. I contadini hanno un genere di
tradizione storica loro particolare, che passa per eredità
di padre in figlio; ora, in questa scuola storica si
andava borbottando che ogni governo, fintanto che
vuol ingannare i contadini, promette l’abolizione dell’imposta
sul vino e, non appena ingannati i contadini,
mantiene oppure rimette in vigore l’imposta sul vino.
Nell’imposta sul vino il contadino fa quasi l’assaggio
del sapore del governo, della costui tendenza. La ristorazione
dell’imposta sul vino al 20 dicembre significava;
Luigi Bonaparte è come gli altri; senonchè egli non
era come gli altri, ma era una scoperta dei contadini,
i quali colle migliaia di firme che coprivano le petizioni
contro l’imposta sul vino, venivano a riprendersi i voti
dati un anno prima al «nipote di suo zio».
</p>

<p>
La popolazione della campagna, cioè due buoni
terzi dell’intera popolazione francese, è composta in
massima parte di proprietarî fondiari così detti liberi.
La prima generazione, sollevata gratuitamente dai
pesi feudali nella rivoluzione del 1789, non aveva pagato
prezzo alcuno per la terra. Ma le generazioni
successive pagarono sotto forma di prezzo del terreno
<span class="pagenum" id="Page_109">[109]</span>
ciò, che i loro antenati semi-servi avevano pagato
sotto forma di rendita, di decime, di prestazioni personali,
ecc. Quanto più da una parte cresceva la popolazione,
quanto più dall’altra parte si moltiplicava
la divisione della terra, — tanto più rincarì il prezzo
dell’appezzamento, che col diventar più piccolo fu più
ricercato. Ma nella proporzione in cui s’elevò il prezzo
pagato dal contadino per l’appezzamento, sia comperandolo
direttamente, sia facendoselo capitalizzare nei
conti coi suoi coeredi, nella stessa proporzione s’elevò
di necessità l’indebitamento del contadino, ossia l’ipoteca.
Il titolo di debito vincolante suolo e sottosuolo
chiamasi ipoteca, cedola di pegno sul suolo e sottosuolo.
Come sui poderi medioevali s’accumulavano
i privilegi, così sui moderni appezzamenti le ipoteche.
D’altro canto: nel sistema parcellare, la terra è pei
suoi proprietarî un mero stromento di produzione. Ora,
nella stessa misura, in cui il suolo e sottosuolo viene
suddiviso, ne diminuisce la fertilità. L’applicazione
delle macchine sul suolo e sottosuolo, la divisione del
lavoro, i grandi mezzi di miglioramento della terra,
quali l’impiego di canali scaricatori e d’irrigazione e
simili, divengono sempre più impossibili, mentre le
spese morte di cultura crescono in eguale proporzione
della divisione degli stromenti stessi di produzione.
Tutto questo, prescindendo dalla circostanza se il possessore
dell’appezzamento possieda o no capitale. Ma,
quanto più cresce la divisione, tanto più il podere
forma, nel misero inventario, l’unico capitale del contadino
parcellario, tanto più viene a cessare il capitale
disponibile pel suolo e sottosuolo, tanto più vengono
a mancargli terra, danaro e cultura per applicare i
progressi dell’agronomia al suo campo, tanto più la
cultura delle terre va deperendo. Infine, l’entrata
netta diminuisce nell’egual proporzione in cui aumenta
il consumo lordo, quando all’intera famiglia del contadino
sono precluse altre occupazioni, senza che tuttavia
essa ritragga dal possesso del fondo tanto da
vivere.
</p>

<p>
Nella stessa misura, adunque, in cui la popolazione
e con essa la divisione del suolo e sottosuolo s’accresce,
rincara lo stromento di produzione, la terra, e ne
scema la fertilità, decade l’agricoltura ed il contadino
<span class="pagenum" id="Page_110">[110]</span>
s’indebita. E ciò ch’era effetto diventa, a sua volta,
causa. Ogni generazione ne lascia dietro a sè un’altra
più indebitata, ogni nuova generazione incomincia in
condizioni più sfavorevoli e pesanti, l’ipotecamento
genera l’ipotecamento, e quando al contadino vien
tolta la possibilità d’offrire nel suo appezzamento un
pegno per nuovi debiti, cioè d’aggravarlo con nuove
ipoteche, è nelle mani dell’usuraio ch’ei cade direttamente
e di tanto più enormi diventano gli interessi
usurarî.
</p>

<p>
Così avvenne che il contadino francese, sotto forma
d’interessi per le ipoteche vincolanti la terra, sotto
forma d’interessi per anticipazioni non ipotecate dall’usuraio,
rinunci al capitalista non solo una rendita
fondiaria, non solo il profitto industriale, non solo, in
una parola, tutto il guadagno netto, ma persino una
parte del salario del lavoro, precipitando per tal modo
al livello dell’affittaiuolo irlandese, — e tutto ciò sotto
pretesto d’essere proprietario privato.
</p>

<p>
Tale processo venne in Francia accelerato dal
sempre crescente peso delle imposte e delle spese
giudiziali, richieste in parte direttamente dalle formalità
stesse, di cui la legislazione francese circonda la
proprietà fondiaria, in parte dagli innumerevoli conflitti
che nascono dalla molteplicità e dall’intrico dei
confini dei piccoli fondi, in parte dalla smania di litigio
dei contadini, presso i quali il godimento della proprietà
si riduce alla fanatica constatazione della proprietà
apparente, del diritto di proprietà.
</p>

<p>
Giusta un’esposizione statistica del 1840, il prodotto
lordo del suolo e sottosuolo francese importava franchi
5.237.178.000. Ne vanno dedotti 3.552.000.000 fr. per
spese di cultura, inclusovi il consumo degli uomini che
lavorano. Rimane un prodotto netto di 1.685.178.000 fr.,
da cui bisogna sottrarre 550 milioni per interessi ipotecarî,
100 milioni per impiegati giudiziarî, 350 milioni
per imposte e 107 milioni per diritti di registro, diritti
di bollo, tasse ipotecarie, ecc. Rimane la terza parte
del prodotto netto, 538 milioni; ripartita per capi sulla
popolazione, nemmeno 25 fr. di prodotto netto. In questo
calcolo non si trovano naturalmente riportati nè l’interesse
extraipotecario, nè le spese per avvocati, ecc.
</p>

<p>
Si comprende la situazione dei contadini, allorchè
<span class="pagenum" id="Page_111">[111]</span>
la repubblica ebbe aggiunto loro altri nuovi pesi oltre
gli antichi. Si vede che il loro sfruttamento differisce
dallo sfruttamento del proletariato industriale unicamente
quanto alla forma. Lo sfruttatore è il medesimo:
il capitale. I singoli capitalisti sfruttano i singoli contadini
coll’ipoteca o coll’usura, la classe capitalista
sfrutta la classe dei contadini coll’imposta dello Stato.
Il titolo di proprietà del contadino è il talismano, con
cui il capitale potè fin qui esorcizzarlo, il pretesto col
quale esso fin qui l’aizzò contro il proletariato industriale.
Non v’ha che la rovina del capitale, che possa
far rialzare il contadino; non v’ha che un governo anticapitalista,
proletario, che possa spezzarne la miseria
economica, la degenerazione sociale. La repubblica
costituzionale non è che la dittatura dei suoi sfruttatori
riuniti; la repubblica democratico-sociale, la repubblica
rossa, questa è la dittatura dei suoi alleati.
E la bilancia sale o scende, in proporzione ai voti, che
il contadino getta nell’urna elettorale. È a lui medesimo
che sta il decidere del suo destino. — Così parlavano
i socialisti in opuscoli, in almanacchi, in calendarî,
in pubblicazioni d’ogni genere. A rendergli più
intelligibile questo linguaggio, vennero gli scritti di
confutazione del partito dell’ordine, che alla sua volta
si indirizzava a lui e che, colle rozze esagerazioni, col
rilievo e l’esposizione brutali degli intendimenti e dei
concetti dei socialisti, trovava il tono adatto al contadino,
sovreccitandone la cupidigia del frutto proibito.
Ma ancor più intelligibile davvero era il linguaggio
dell’esperienza fatta dalla classe dei contadini coll’uso
del diritto di voto e colle disillusioni, che cadevano
sopra di essa, l’una dopo l’altra, con precipitazione rivoluzionaria.
Le rivoluzioni sono le locomotive della storia.
</p>

<p>
Il graduale mutamento dei contadini si manifestò
con diversi sintomi. Esso era già apparso nelle elezioni
per l’Assemblea legislativa, era apparso nello stato
d’assedio dei cinque dipartimenti finitimi a Lione, era
apparso qualche mese dopo il 13 giugno nell’elezione
d’un montagnardo, al posto del presidente d’allora della
<i>Chambre introuvable</i><a class="tag" id="tag3" href="#note3">[3]</a>, nel dipartimento della Gironda,
<span class="pagenum" id="Page_112">[112]</span>
era apparso il 20 dicembre 1849 nell’elezione d’un
«rosso», al posto d’un deputato legittimista defunto,
nel dipartimento del Gard, in questa terra promessa
dei legittimisti, teatro delle più orribili infamie contro
i repubblicani nel 1794 e 1795, sede centrale del terror
bianco del 1815, ove liberali e protestanti erano stati
pubblicamente assassinati. Questo «rivoluzionamento»
della classe più stazionaria si presenta nel modo
più percettibile dopo il ripristino dell’imposta sul vino.
Le misure e le leggi del governo durante il gennaio e
il febbraio 1850 sono quasi esclusivamente dirette contro
i dipartimenti ed i contadini. Qual prova più stringente
del progresso di questi ultimi?
</p>

<p>
Circolare d’Hautpoul, con cui il gendarme veniva
nominato inquisitore del prefetto, del sottoprefetto e
sovratutto del <i>maire</i>, con cui lo spionaggio veniva
organizzato fino nei più nascosti ripostigli dei più remoti
comuni rurali; legge contro i maestri di scuola,
con cui essi, le capacità, gli oratori, gli educatori e
gl’interpreti della classe dei contadini, venivano assoggettati
all’arbitrio dei prefetti e con cui essi, i proletarî
della classe dei letterati, venivano, a guisa di selvaggina,
cacciati da un comune nell’altro; progetto di
legge contro i <i>maires</i>, con cui veniva sul loro capo
sospesa la spada di Damocle della rivocazione, ed essi,
i presidenti dei comuni rurali, venivano posti, ad ogni
istante, di fronte al presidente della repubblica ed al
partito dell’ordine; ordinanza che trasformò le 17 divisioni
militari di Francia in cinque pascialicati e regalò
la caserma ed il bivacco ai francesi come «salone
nazionale»; legge sull’istruzione, con cui il partito
dell’ordine proclamò l’incoscienza ed il violento imbecillimento
della Francia quale condizione della sua
vita sotto il regime del suffragio universale, — che
cos’erano tutte queste leggi e misure? Tentativi disperati
di riconquistare i dipartimenti ed i contadini al
partito dell’ordine.
</p>

<p>
Considerati come repressione, erano miserabili mezzi,
che venivano a rivolgersi contro lo scopo stesso a cui
tendevano. Le grandi misure, quali il mantenimento
dell’imposta sul vino, l’imposta dei 45 cent., lo sdegnoso
rigetto delle petizioni dei contadini per la restituzione
dei miliardi, ecc., tutti questi scoppî di tuono legislativi
<span class="pagenum" id="Page_113">[113]</span>
avevano tôcca la classe dei contadini con colpi
in grande, che partivano in una volta sola dalla sede
centrale; leggi e misure, che fecero dell’attacco e della
resistenza il tema generale e quotidiano dei discorsi
in ogni capanna, inocularono la rivoluzione in ogni
villaggio, localizzarono la rivoluzione e la resero contadina.
</p>

<p>
D’altro canto questi progetti di Bonaparte e l’approvazione
data loro dall’Assemblea non dimostrano essi
l’unità d’ambidue i poteri della repubblica costituita,
finchè si tratti di repressione dell’anarchia, cioè di
tutte le classi che si rivoltano contro la dittatura borghese?
Non aveva Soulouque, tosto dopo il suo aspro
messaggio, assicurata la Legislativa della sua devozione
all’ordine, facendo seguire immediatamente il messaggio
di Carlier, dì questa caricatura luridamente volgare di
Fouché, come Luigi Bonaparte stesso era la caricatura
slavata di Napoleone?
</p>

<p>
La legge sull’insegnamento ci mostra l’alleanza dei
giovani cattolici coi vecchi volteriani. Poteva il dominio
dei borghesi riuniti essere altra cosa che il dispotismo
coalizzato della ristorazione amica dei gesuiti e della
monarchia di luglio libera pensatrice? Le armi che,
nel reciproco combattimento pel supremo dominio tra
le due frazioni della borghesia, l’una di queste aveva
distribuite in mezzo al popolo contro l’altra, non dovevano
esse nuovamente strapparsi dalle mani del popolo,
dopochè questo erasi posto contro la loro dittatura
riunita? Nulla era mai riescito a sollevare il bottegaio
parigino meglio di quest’esposizione civettuola di
gesuitismo, nè manco il rigetto dei <i>concordats à
l’amiable</i>.
</p>

<p>
Frattanto continuavano le collisioni tra le varie frazioni
del partito dell’ordine, come tra l’Assemblea nazionale
e Bonaparte. Poco accomodava all’Assemblea
nazionale che Bonaparte, tosto dopo il suo colpo di
Stato, dopo aver costituito un proprio ministero bonapartista,
chiamasse dinanzi a sè gl’invalidi della monarchia,
ora nominati prefetti, ponendo ad essi come
condizione della loro carica l’agitazione anticostituzionale
per la sua rielezione a presidente: che Carlier festeggiasse
la propria entrata in funzioni sopprimendo un
club legittimista, che Bonaparte fondasse un proprio
<span class="pagenum" id="Page_114">[114]</span>
giornale, <i>Le Napoléon</i>, il quale scopriva al pubblico
le segrete cupidigie del presidente, mentre i suoi ministri
dovevano smentirle sul palcoscenico della Legislativa;
poco le accomodava l’arroganza di mantenere
il ministero a dispetto dei parecchi suoi voti di sfiducia;
poco il tentativo di guadagnare il favore dei sottufficiali
con un supplemento giornaliero di quattro soldi
ed il favore del proletariato con un plagio dei <i>Mistères</i>
d’Eugenio Sue, con una Banca pei prestiti sull’onore;
poco finalmente l’impudenza, con cui si faceva proporre
dai ministri la deportazione ad Algeri degli insorti di
giugno ancor rimasti, allo scopo di riversare addosso
alla Legislativa l’impopolarità <i>en gros</i>, mentre il presidente
si riservava la popolarità <i>en détail</i> col mezzo
di singoli atti di grazia. Thiers lasciò cadere parole
minacciose di «colpi di Stato» e di «colpi di testa»,
e la Legislativa si vendicò di Bonaparte, respingendo
qualunque disegno di legge egli presentasse a pro
di sè stesso e mettendosi ad indagare con rumori pieni
di diffidenza se, in quelli da lui proposti nell’interesse
comune, egli non aspirasse ad usare dell’aumentato
potere esecutivo a profitto del potere personale di Bonaparte.
In una parola, essa si vendicò colla cospirazione
del disprezzo.
</p>

<p>
Il partito legittimista, dal canto suo, vedeva con
dispetto gli orleanisti più autorevoli entrare nuovamente
ad occupare quasi tutti i posti e crescere l’accentramento,
mentre esso cercava, per principio, la propria
via di salute nel decentramento. Ed a ragione. La controrivoluzione
aveva accentrato violentemente, aveva
cioè predisposto il meccanismo della rivoluzione. Essa
aveva, anzi, mediante il corso forzoso delle banconote,
accentrato l’oro e l’argento della Francia nella Banca
parigina, procurando così alla rivoluzione un completo
tesoro di guerra.
</p>

<p>
Da ultimo, gli orleanisti vedevano con dispetto il
principio invadente della legittimità tener fronte contro
il loro principio bastardo, mentr’essi erano continuamente
posposti e malmenati, quasi <i>mésalliance</i> borghese,
dal nobile consorte.
</p>

<p>
Vedemmo contadini, piccoli borghesi, i medî ceti
in generale, avanzarsi successivamente accanto al proletariato,
sospinti in antagonismo aperto contro la repubblica
<span class="pagenum" id="Page_115">[115]</span>
ufficiale, trattati da questa come avversarî.
Rivolta contro la dittatura borghese, necessità d’una
mutazione della società, mantenimento delle istituzioni
democratico-repubblicane nonchè dei loro organi motori,
concentrazione intorno al proletariato come a
potenza rivoluzionaria decisiva, — questi sono i tratti
caratteristici comuni del così detto «partito della democrazia
sociale», del partito della repubblica rossa.
Questo «partito dell’anarchia», come lo battezzano gli
avversarî, è, non meno del partito dell’ordine, una
coalizione d’interessi diversi. Dalla più piccola riforma
del vecchio disordine sociale fino al rovesciamento del
vecchio ordine sociale, dal liberalismo borghese fino
al terrorismo rivoluzionario, ecco le distanze estreme,
che formano il punto di partenza ed il punto finale
dell’«anarchia».
</p>

<p>
Abolizione dei dazî protettorî — socialismo! chè
essa intacca il monopolio della frazione industriale del
partito dell’ordine. Regolamento dell’amministrazione
dello Stato, — socialismo! chè esso intacca il monopolio
della frazione finanziaria del partito dell’ordine.
Libera importazione di carni e cereali esteri, — socialismo!
chè essa intacca il monopolio della terza frazione
del partito dell’ordine, della grande proprietà fondiaria.
Le rivendicazioni del partito <i>freetrader</i>, cioè del
partito borghese più avanzato d’Inghilterra, appajono
in Francia come altrettante rivendicazioni socialiste.
Volterianismo, — socialismo! perchè intacca una quarta
frazione del partito dell’ordine, la cattolica. Libertà
di stampa, diritto d’associazione, istruzione popolare
universale, — socialismo, socialismo! Essi intaccano nel
suo complesso il monopolio del partito dell’ordine.
</p>

<p>
Il corso della rivoluzione aveva con tanta rapidità
fatto maturare la situazione, che i riformisti d’ogni
tinta, che le pretese più modeste delle classi medie
erano forzate a stringersi intorno alla bandiera del
partito sovversivo estremo, intorno alla bandiera rossa.
</p>

<p>
Per quanto varie, adunque, fossero le forme di socialismo
delle diverse grandi sezioni del partito dell’«anarchia»,
in relazione alle condizioni economiche
ed ai bisogni rivoluzionarî in generale, che ne derivano
alla sua classe o frazione di classe, v’ha un punto in
cui queste forme coincidono: nell’annunciarsi quale
<span class="pagenum" id="Page_116">[116]</span>
mezzo per l’emancipazione del proletariato e nell’annunciare
l’emancipazione del proletariato quale proprio
fine. Mistificazione voluta dagli uni, automistificazione
negli altri, che il mondo foggiato secondo i loro bisogni
vogliono far credere sia il mondo migliore, sia l’attuazione
di tutti i reclami rivoluzionarî e l’eliminazione
di tutti i conflitti rivoluzionarî.
</p>

<p>
Sotto le generiche frasi socialiste, discretamente
monotone, del «partito dell’anarchia» s’asconde il
socialismo del <i>National</i>, della <i>Presse</i> e del <i>Siècle</i>, che
vuole, con maggiore o minor logica, abbattere il dominio
dell’aristocrazia finanziaria, e liberare e industria e
traffico dalle catene, che sin qui li legavano. È questo
il socialismo dell’industria, del commercio e dell’agricoltura,
i cui gerenti nel partito dell’ordine negano
tali interessi in quanto non coincidano più coi loro
monopolî privati. Da questo socialismo borghese, che
naturalmente, come ogni specie bastarda del socialismo,
fa rappattumare una parte degli operai e dei piccoli
borghesi, si distingue il vero socialismo piccolo borghese,
il socialismo <i>par excellence</i>. Il capitale aizza
questa classe sovratutto nella veste di creditore, ed
essa reclama istituti di credito; quello la schiaccia
colla concorrenza, ed essa reclama associazioni sovvenute
dallo Stato; quello la sopraffà colla concentrazione,
ed essa reclama imposta progressiva, limitazioni
del diritto ereditario, assunzione dei grandi
lavori per parte dello Stato, e via via altre misure,
che trattengono forzatamente lo sviluppo del capitale.
Poichè essa sogna pel suo socialismo un’attuazione pacifica — salvo
qualche seconda rivoluzione di febbraio
di pochi giorni, — è naturale che il processo storico
imminente le appaia come l’applicazione di sistemi
immaginati ora o prima d’ora dai pensatori della società,
d’invenzioni fatte da compagnie o da singoli
individui. Per tal modo i piccoli borghesi diventano
gli eclettici, ossia gli adepti dei sistemi socialisti più
su citati, del socialismo dottrinario, che fu l’espressione
teoretica del proletariato solamente fino a che questo
non si era ancora svolto in movimento storico libero
e spontaneo.
</p>

<p>
Mentre così l’utopia, il socialismo dottrinario, il
quale subordina il movimento complessivo ad uno solo
<span class="pagenum" id="Page_117">[117]</span>
dei suoi momenti, o che al posto della produzione
sociale comune mette l’attività cerebrale del singolo
pedante, e sovratutto fantastica di eliminare la lotta
rivoluzionaria delle classi e le sue necessità mediante
piccoli lavori di pazienza e grandi sentimentalismi,
mentre questo socialismo dottrinario, il quale, in fondo,
non fa che idealizzare la società attuale, accoglie di
lei un’immagine senz’ombra e vuole attuare il proprio
ideale contro la realtà di essa, mentre questo socialismo
passa dal proletariato alla piccola borghesia,
mentre, nella lotta dei diversi capi socialisti tra loro
medesimi, ciascuno dei cosidetti sistemi si pone di
fronte agli altri, colla pretesa di fissare un punto di
passaggio alla trasformazione sociale, — il proletariato
va sempre più raggruppandosi intorno al socialismo
rivoluzionario, al comunismo, pel quale la borghesia
stessa inventò il nome <i>Blanqui</i>. Questo socialismo è
la dichiarazione della rivoluzione in permanenza, la
dittatura di classe del proletariato, quale punto di
passaggio necessario per l’abolizione delle differenze
di classe in generale, per l’abolizione di tutti i rapporti
di produzione su cui esse riposano, per l’abolizione di
tutte le relazioni sociali che corrispondono a questi
rapporti di produzione, per il rovesciamento di tutte
le idee che germinano da queste relazioni sociali.
</p>

<p>
I limiti della presente esposizione non concedono
un ulteriore sviluppo di quest’argomento.
</p>

<p>
Noi vedemmo che, come nel partito dell’ordine, fu
necessariamente l’aristocrazia finanziaria che emerse
in prima linea, così nel partito dell’«anarchia» fu il
proletariato. Mentre le diverse classi confederate in
lega rivoluzionaria si raggruppavano intorno al proletariato,
e i dipartimenti divenivano sempre più malfidi
e la stessa Assemblea legislativa sempre più arcigna
contro le pretese del Soulouque francese, le elezioni
suppletive, lungamente ritardate e tenute in sospeso, in
seguito alla proscrizione dei montagnardi nel 13 giugno,
erano imminenti.
</p>

<p>
Il governo, disprezzato dai suoi nemici, maltrattato
e quotidianamente umiliato dai suoi pretesi amici,
vedeva un solo mezzo per escire dalla situazione disgustosa
e non tenibile — la sommossa. Una sommossa
a Parigi avrebbe permesso d’indire lo stato
<span class="pagenum" id="Page_118">[118]</span>
d’assedio per Parigi ed i dipartimenti e d’avere così
il comando sulle elezioni. D’altra parte gli amici dell’ordine,
di fronte ad un governo, che aveva riportato
la vittoria sull’anarchia, sarebbero stati forzati a concessioni,
sotto pena di sembrare anarchisti essi stessi.
</p>

<p>
Il governo si pose all’opera. Al principio di febbraio
1850, provocazioni del popolo mediante massacri
degli alberi della libertà. Invano. Se gli alberi della
libertà perdettero il loro posto, il governo perdette
la testa e si ritrasse spaventato dalla provocazione,
ch’era cosa sua. L’Assemblea nazionale, però, accolse
quest’inabile tentativo di Bonaparte d’emanciparsi, con
diffidenza glaciale. Nè ebbe miglior successo l’allontanamento
delle corone di semprevivi dalla colonna
di giugno. Esso diede l’occasione ad una parte dell’esercito
di dimostrazioni rivoluzionarie ed all’Assemblea
nazionale d’un voto di sfiducia, più o meno
dissimulato, contro il ministero. Vana la minaccia
della stampa governativa di soppressione del suffragio
universale, d’invasione dei Cosacchi. Vana la sfida lanciata
direttamente d’Hautpoul alla Sinistra, perchè
scendesse nella strada, colla dichiarazione che il governo
era pronto a riceverla. D’Hautpoul non ricevette,
lui, che un richiamo all’ordine dal presidente, ed il
partito dell’ordine lasciò, con un silenzio pieno di maligna
gioia, che un deputato della Sinistra mettesse in
burletta le velleità usurpatrici di Bonaparte. Inutile
finalmente la profezia d’una rivoluzione pel 24 febbraio.
Il governo fe’ sì che il 24 febbraio venisse ignorato
dal popolo.
</p>

<p>
Il proletariato non si lasciò provocare ad alcuna
sommossa, poich’esso era in procinto di fare una rivoluzione.
</p>

<p>
Non trattenuto dalle provocazioni del governo, che
non riescivano se non ad accrescere la generale irritazione
contro la situazione esistente, il Comitato elettorale,
interamente sotto l’influenza degli operai, pose tre
candidati per Parigi: Deflotte, Vidal e Carnot. Deflotte
era un deportato di giugno, amnistiato da Bonaparte
in uno dei suoi accessi di popolarità; era un nemico
di Blanqui ed aveva preso parte all’attentato del
15 maggio. Vidal, conosciuto come scrittore comunista
pel suo libro «Sulla ripartizione della ricchezza», già
<span class="pagenum" id="Page_119">[119]</span>
segretario di Luigi Blanc nella Commissione del Lussemburgo.
Carnot, figlio dell’uomo della Convenzione
organizzatore della vittoria, il membro meno compromesso
del partito nazionale, ministro dell’istruzione
nel governo provvisorio e nella Commissione esecutiva,
viva protesta, grazie al suo progetto di legge sull’istruzione
popolare, contro la legge sull’istruzione dei gesuiti.
Questi tre candidati rappresentavano le tre classi
alleate: alla testa l’insorto di giugno, il rappresentante
del proletariato rivoluzionario, accanto a lui il socialista
dottrinario, il rappresentante della piccola borghesia
socialista, il terzo, infine, rappresentante del
partito borghese repubblicano, le cui formule democratiche
avevano, di fronte al partito dell’ordine, acquistato
un significato socialista, avendo esse da lunga
pezza perduto il significato loro proprio. Era questa
una coalizione generale contro la borghesia ed il governo,
come nel febbraio. Ma questa volta era il proletariato
la testa della lega rivoluzionaria.
</p>

<p>
A dispetto di tutti gli sforzi contrarî, i candidati socialisti
vinsero. L’esercito stesso votò pegli insorti di
giugno contro il suo proprio ministro della guerra,
Lahitte. Il partito dell’ordine fu come colpito dalla folgore.
Le elezioni dipartimentali non riescirono a confortarlo;
esse diedero una maggioranza di montagnardi.
</p>

<p>
L’elezione del 10 marzo 1850! Fu il rinnegamento
del giugno 1848: massacratori e deportatori degli insorti
di giugno rientravano nell’Assemblea nazionale,
ma umiliati, alla coda dei deportati, e coi loro principî
a fior di labbro. Fu la ritrattazione del 13 giugno 1849:
la Montagna proscritta dall’Assemblea nazionale rientrava
nell’Assemblea nazionale, ma come un trombettiere
mandato innanzi dalla rivoluzione, non più come
condottiera di questa. Fu il rinnegamento del 10 dicembre:
Napoleone era stato battuto nel suo ministro
Lahitte. Un solo caso analogo è conosciuto dalla storia
parlamentare di Francia: la batosta di d’Haussy, ministro
di Carlo X, nel 1830. L’elezione del 10 marzo 1850
era finalmente la cassazione del 13 maggio, che al
partito dell’ordine aveva dato la maggioranza. L’elezione
del 10 marzo protestò contro la maggioranza
del 13 maggio. Il 10 marzo era una rivoluzione. Dietro
alle schede elettorali stavano i sassi del selciato.
</p>

<p>
<span class="pagenum" id="Page_120">[120]</span>
</p>

<p>
«Il voto del 10 marzo è la guerra!», sclamò Ségur
d’Aguesseau, uno dei membri più avanzati del partito
dell’ordine.
</p>

<p>
Col 10 marzo 1850 la repubblica costituzionale entrò
in una nuova fase, nella fase della sua dissoluzione.
Le differenti frazioni della maggioranza sono nuovamente
riunite tra loro e con Bonaparte; sono nuovamente
esse le salvatrici dell’ordine, egli nuovamente
il loro «uomo neutrale». Se esse continuano a rammentarsi
d’esser realiste, ciò avviene ancora solo perchè
disperano della possibilità della repubblica borghese; se
egli continua a rammentarsi d’esser presidente, ciò avviene
ancora solo perchè dispera di rimaner presidente.
</p>

<p>
All’elezione dell’insorto di giugno Deflotte, Bonaparte
risponde, su comando del partito dell’ordine, colle
nomina di Baroche a ministro dell’interno, di Baroche
accusatore di Blanqui e Barrès, di Ledru-Rollin e
Guinard. All’elezione di Carnot risponde la Legislativa,
accogliendo la legge sull’istruzione, all’elezione di Vidal
sopprimendo la stampa socialista. Facendo squillare le
trombette della propria stampa, il partito dell’ordine
cerca di sgominare la propria paura. «La spada è
sacra», grida uno dei suoi organi; «i difensori dell’ordine
devono assumere l’offensiva contro il partito
rosso», un altro; «fra il socialismo e la società v’ha
un duello a morte, una guerra senza tregua nè pietà;
in questo duello della disperazione, conviene che o
l’uno o l’altra soccomba; se la società non annienta
il socialismo, è il socialismo che annienterà la società»,
canta un terzo gallo dell’ordine. Su, colle barricate
dell’ordine, colle barricate della religione, colle barricate
della famiglia! È ora di farla finita coi 127.000
elettori di Parigi! Notte di san Bartolomeo dei socialisti!
Ed il partito dell’ordine crede per un istante
alla certezza della sua propria vittoria.
</p>

<p>
Il contegno più fanatico è adottato dai suoi organi
contro i «bottegai di Parigi». L’insorto di giugno di
Parigi eletto rappresentante dai bottegai di Parigi!
ch’è quanto dire essere impossibile un secondo giugno
1848, ch’è quanto dire essere impossibile un secondo
13 giugno 1849, ch’è quanto dire essere infranta l’influenza
morale del capitale, ch’è quanto dire che
l’Assemblea borghese non rappresenta ormai se non
<span class="pagenum" id="Page_121">[121]</span>
la borghesia, e che la grande proprietà è perduta,
dacchè la sua vassalla, la piccola proprietà, cerca la
propria salvezza nel campo dei senza proprietà.
</p>

<p>
Il partito dell’ordine ripiglia naturalmente i suoi
inevitabili luoghi comuni. «Maggior repressione!»
esclama esso, «repressione decuplicata!»; ma la sua
forza di repressione è dieci volte scemata, mentre la
resistenza s’è centuplicata. Lo stromento essenziale di
repressione, l’esercito, non deve forse venir represso
esso medesimo? Ed il partito dell’ordine dice la sua
ultima parola: «conviene spezzare l’anello di ferro
d’una legalità soffocante. La repubblica costituzionale
è impossibile. È colle nostre vere armi che noi dobbiamo
pugnare, noi che dal febbraio 1848 combattemmo
la rivoluzione colle armi di questa e sul suo terreno,
noi che ne abbiamo accettato le istituzioni; la Costituzione
è una fortezza, che protegge solamente gli
assedianti, non gli assediati! Mentre noi, nel ventre
del cavallo di Troia, c’introducevamo di contrabbando
nella sacra Ilio, finimmo, a differenza dei nostri predecessori,
i Greci<a class="tag" id="tag4" href="#note4">[4]</a>, non già a conquistare la città
nemica, ma ad essere prigionieri noi stessi.»
</p>

<p>
Ma la base della Costituzione è il suffragio universale.
La soppressione del suffragio universale, ecco
l’ultima parola del partito dell’ordine, della dittatura
borghese.
</p>

<p>
Il suffragio universale aveva loro dato ragione il
24 maggio 1848, il 20 dicembre 1848, il 13 maggio 1849,
l’8 luglio 1849. Il suffragio universale diede torto a
sè stesso il 10 marzo 1850. Il dominio borghese, emanazione
e risultato del suffragio universale, verdetto
della volontà popolare sovrana: ecco il significato
della Costituzione borghese. Ma dal momento in cui il
contenuto di questo diritto di voto, di questo volere
sovrano, non è più il dominio borghese, ha la Costituzione
ancora un significato? Non è dovere della borghesia
di regolare il diritto di voto in modo che esso
abbia a volere ciò ch’è ragionevole, ossia il dominio
di essa? Il suffragio universale, col tenere di nuovo
sospesa permanentemente la potenza attuale dello
Stato, facendone una propria creazione diretta, non
<span class="pagenum" id="Page_122">[122]</span>
viene esso a sospendere ogni stabilità, a porre ad ogni
istante in questione tutti i poteri vigenti, ad annullare
l’autorità, a minacciare che la stessa anarchia assurga
ad autorità? Dopo il 10 marzo 1850 era forse ancor
lecito il dubbio?
</p>

<p>
La borghesia, mentre rinnega il suffragio universale,
del quale erasi fino allora drappeggiata, dal quale
traeva alimento per la propria onnipotenza, confessa
apertamente: «La nostra dittatura è fino ad oggi sussistita
in forza della volontà popolare; oggi si deve
consolidarla contro la volontà popolare.» E, con logica
conseguenza, va cercando i propri sostegni non più in
Francia, ma fuori, all’estero, nell’invasione.
</p>

<p>
Coll’invasione, essa, novella Coblenza insediata nella
stessa Francia, fa ridestare contro di sè tutte le passioni
nazionali. Coll’attacco al suffragio universale, essa
dà alla nuova rivoluzione un pretesto generale, e di tali
appigli ha bisogno appunto la rivoluzione. Ogni appiglio
particolare separerebbe le frazioni della lega rivoluzionaria
e lascerebbe emergere le loro differenze. L’appiglio
generale, invece, stordisce le classi semirivoluzionarie,
permette loro d’illudere sè medesime circa il carattere
determinato dell’imminente rivoluzione e le conseguenze
dell’azione loro propria. Ogni rivoluzione ha bisogno
d’una «questione dei banchetti». Il suffragio universale
è la «questione dei banchetti» della nuova rivoluzione.
</p>

<p>
Le frazioni borghesi coalizzate sono però già condannate,
quando dalla sola forma possibile della loro
potenza riunita, dalla forma più solida e più completa
del loro dominio di classe, dalla repubblica costituzionale,
vanno a rifugiarsi nella forma subordinata, incompleta,
più debole, della monarchia. Assomigliano a quel
vecchio, che, per riacquistare la forza giovanile, si fe’
portare i suoi vestiti da fanciullo, cercando di costringervi
dentro le sue membra floscie. La loro repubblica
ebbe un solo merito, d’essere la serra calda della rivoluzione.
</p>

<p>
Il 10 marzo 1850 porta l’iscrizione: <i>Après moi le
déluge</i>; dopo me il diluvio!
</p>

<div class="chapter">
<p>
<span class="pagenum" id="Page_123">[123]</span>
</p>

<h2 id="suf50">IV.
<span class="smaller">La soppressione
del suffragio universale nel 1850.
(<i>Dal fascicolo doppio V e VI</i>).</span></h2>
</div>

<div class="blockquote">
<p>
La continuazione dei precedenti tre capitoli trovasi nella «Rassegna»
del fascicolo doppio quinto e sesto, ultimo comparso, della
<i>Neue Rheinische Zeitung</i>. Spiegato ivi primieramente la grande
crisi commerciale scoppiata in Inghilterra nel 1847 e diffusasi per
via di ripercussione sul continente europeo, e come quelle complicazioni
politiche si acuissero sino a promuovere le rivoluzioni del
febbraio e marzo 1848, viene poscia esposto come la prosperità del
commercio e dell’industria, riapparsa nel corso del 1848, salita
ancor più su nel 1849, paralizzasse lo slancio rivoluzionario, rendendo
nello stesso tempo possibili le vittorie della reazione. Della
Francia in particolare è poi detto:
</p>
</div>

<p>
Gli eguali sintomi si manifestarono in Francia sin
dal 1849 e specialmente dal principio del 1850. Le industrie
parigine sono abbondantemente occupate ed
anche le fabbriche di cotone di Rouen e Mulhouse
vanno discretamente bene, per quanto ivi i prezzi elevati
della materia greggia abbiano, come in Inghilterra,
esercitato un’azione depressiva. Lo sviluppo della
prosperità in Francia venne oltracciò particolarmente
favorito dalla vasta riforma doganale nella Spagna e
dall’abbassamento dei dazî su diversi articoli di lusso
nel Messico; sovra ambidue questi mercati l’esportazione
di merci francesi s’accrebbe notevolmente. L’aumento
dei capitali condusse in Francia ad una serie
<span class="pagenum" id="Page_124">[124]</span>
di speculazioni, a cui lo sfruttamento su vasta scala
delle miniere d’oro della California servì d’occasione.
Una moltitudine di società pullulò, il basso importo
delle cui azioni ed il color socialistico dei cui prospetti
sono un diretto appello alla borsa dei piccoli borghesi
e degli operai, ma le quali, prese in blocco o singolarmente,
si risolvono unicamente in quel genere di
truffa, ch’è proprio solo ai francesi ed ai chinesi. V’ha
anzi una di tali società, ch’è direttamente protetta dal
governo. I dazî d’importazione in Francia durante i
primi nove mesi ammontarono nel 1848 a 63 milioni
di franchi, nel 1849 a 95 milioni di franchi e nel 1850
a 93 milioni di franchi. Essi superarono del resto nel
mese di settembre 1850 di circa un milione quelli dello
stesso mese nel 1849. L’esportazione è egualmente salita
nel 1849 ed ancor più nel 1850.
</p>

<p>
La prova più decisiva della ristabilita prosperità è
il ripristino dei pagamenti a contanti della Banca in
forza della legge 6 settembre 1850. Nel 15 marzo 1848
la Banca era stata autorizzata a sospendere i pagamenti
a contanti. La circolazione dei suoi biglietti,
incluse le Banche provinciali, importava allora 373 milioni
di franchi (14.920.000 L. st.). Ai 2 novembre 1849
questa circolazione importava 482 milioni di franchi,
ossia 19.280.000 L. st.; aumento di 4.360.000 L. st.,
e il 2 settembre 1850 496 milioni di franchi, ossia
19.840.000 L. st., aumento di circa 5 milioni di sterline.
Non venne oltracciò ad aggiungersi alcun deprezzamento
dei biglietti; al contrario, l’aumentata circolazione
dei biglietti era accompagnata da una sempre
crescente pletora d’oro e d’argento nei sotterranei della
Banca, tanto che nell’estate 1850 la provvista di contante
aumentò a circa 14 milioni di sterline, somma
inaudita in Francia. Il fatto che la Banca fosse così
posta in grado d’elevare la propria circolazione e conseguentemente
il proprio capitale attivo a circa 123 milioni
di franchi, ossia a 5 milioni di sterline, dimostra
nel modo più stringente la giustezza della nostra affermazione,
fatta in un precedente fascicolo, che l’aristocrazia
finanziaria non solo non venne abbattuta dalla
rivoluzione, ma anzi ne trasse maggior forza. Ancor
più evidente riesce tale conclusione dalla seguente
scorsa sulla legislazione bancaria francese degli ultimi
<span class="pagenum" id="Page_125">[125]</span>
anni. Il 10 giugno 1847 la Banca fu autorizzata ad
emettere biglietti da 200 franchi; il biglietto più basso
era stato fino allora da 500 franchi. Un decreto del
15 marzo 1848 dichiarò i biglietti della Banca di Francia
moneta legale, sollevando la Banca dall’obbligo di ritirarli
verso contanti. La sua emissione di biglietti venne
limitata a 350 milioni di franchi. In pari tempo la si
autorizzò ad emettere biglietti da 100 franchi. Un
decreto del 27 aprile ordinò la fusione delle Banche
dipartimentali colla Banca di Francia; un altro decreto
del 2 maggio 1848 elevò l’emissione dei suoi biglietti
a 442 milioni di franchi. Un decreto del 22 dicembre
1849 portò il maximum dell’emissione di biglietti a
525 milioni di franchi. Infine la legge del 6 settembre
1850 ristabilì la convertibilità dei biglietti
in danaro. Da questi fatti, dal progrediente aumento
della circolazione, dalla concentrazione di tutto il credito
francese nelle mani della Banca e dall’accumulazione
di tutto l’oro e l’argento francese nei magazzini
della Banca, il signor Proudhon fu tratto alla conclusione
che la Banca debba oggi spogliarsi della sua
vecchia pelle di biscia, metamorfosandosi in una Banca
popolare proudhoniana. Anche senza bisogno di conoscere
tampoco la storia della restrizione bancaria
inglese del 1797-1819, gli sarebbe bastato unicamente
di volgere lo sguardo al di là del Canale, per accorgersi
che questo fatto, per lui inaudito nella storia
della società borghese, non era nulla più che un avvenimento
borghese assolutamente normale, che appena
ora appariva in Francia per la prima volta. Si vede
come i pretesi teorici rivoluzionarî, che a Parigi dopo il
governo provvisorio andavano per la maggiore, fossero
altrettanto ignari della natura e dei risultati delle
misure attuate, quanto gli stessi signori del governo
provvisorio. Malgrado la prosperità industriale e commerciale,
di cui si compiace la Francia momentaneamente,
la massa della popolazione, i 25 milioni di
contadini soffrono d’una grande depressione. I buoni
raccolti degli ultimi anni hanno fatto precipitare in
Francia i prezzi del grano ancor più basso che in
Inghilterra, e la situazione de’ contadini indebitati,
spremuti dall’usura e dalle imposte, può esser tutto,
fuorchè splendida. La storia dei tre ultimi anni ha,
<span class="pagenum" id="Page_126">[126]</span>
oltre ciò mostrato esuberantemente che questa classe
della popolazione non è affatto capace d’un’iniziativa
rivoluzionaria.
</p>

<p>
Come il periodo della crisi s’affaccia sul continente
più tardi che in Inghilterra, così quello della prosperità.
Il processo iniziale lo si trova sempre in Inghilterra;
quivi è il demiurgo del cosmos borghese. Sul
continente le diverse fasi del ciclo, che la società
borghese ricomincia sempre a percorrere, appaiono
in forma secondaria e terziaria. Dapprima il continente
esportava in Inghilterra sproporzionatamente
più che in qualsivoglia altro paese. Questa esportazione
in Inghilterra dipende però anch’essa dalla
posizione che l’Inghilterra ha specialmente verso il
mercato d’oltremare. Poi l’Inghilterra esporta nei paesi
d’oltremare sproporzionatamente più che il continente
intero, cosicchè la quantità dell’esportazione continentale
in questi paesi è sempre dipendente dalla contemporanea
esportazione dell’Inghilterra in oltremare.
Se, per conseguenza, le crisi originano rivoluzioni prima
nel continente, il fondamento deve tuttavia trovarsene
sempre in Inghilterra. È naturale che le eruzioni violente
si manifestino prima alle estremità del corpo
borghese, che non nel suo cuore, imperocchè questo
sia più capace d’equilibrio che non quelle. D’altra parte
il grado, in cui le rivoluzioni continentali si ripercuotono
sull’Inghilterra, è insieme il termometro, ove
trovasi segnato fino a qual punto veramente queste
rivoluzioni pongano in questione le condizioni di vita
borghesi, o fino a qual punto esse si limitino a colpirne
le formazioni politiche.
</p>

<p>
Data questa prosperità universale, in cui le forze
produttive della società borghese si svolgono con tutta
quella sovrabbondanza ch’è, in generale, ammissibile
entro le condizioni borghesi, non può affatto parlarsi
d’una vera rivoluzione. Una rivoluzione siffatta è possibile
solamente in periodi, in cui ambidue questi fattori,
le forze moderne di produzione e le forme borghesi
di produzione, si scontrano in antagonismo fra
loro. Le diverse beghe, a cui attualmente s’abbandonano
i rappresentanti delle singole frazioni del partito
continentale dell’ordine, compromettendovisi reciprocamente,
ben lunge dal fornire appiglio a nuove rivoluzioni,
<span class="pagenum" id="Page_127">[127]</span>
trovano all’opposto la ragione della loro possibilità
unicamente nell’essere la base dei rapporti, in questo
momento, così sicura e, ciò che la reazione ignora,
così borghese. Contr’essa si attutirà ogni tentativo
reazionario di trattenere l’evoluzione borghese, come
ogni indignazione morale, ogni proclamazione ispirata
di democratici. Una nuova rivoluzione non è possibile
se non in seguito ad una nuova crisi. Quella però è
altrettanto certa quanto questa.
</p>

<p>
Passiamo ora in Francia.
</p>

<p>
La vittoria, ch’era stata conseguita dal popolo in
unione coi piccoli borghesi nelle elezioni del 10 marzo,
venne annientata da esso medesimo, col provocare la
nuova elezione del 28 aprile. Vidal era stato eletto,
oltrecchè a Parigi, anche nel Basso Reno. Il Comitato
parigino, in cui la Montagna e la piccola borghesia
erano fortemente rappresentate, lo indusse ad optare
pel Basso Reno. La vittoria del 10 marzo cessava
d’essere decisiva; il termine della decisione veniva
un’altra volta differito; l’elasticità del popolo era rallentata,
poichè lo si aveva abituato a trionfi legali anzichè
ai rivoluzionarî. Il significato rivoluzionario del
10 marzo, la riabilitazione cioè dell’insurrezione di
giugno, venne completamente cancellato colla candidatura
di Eugenio Sue, di questo fantasista sociale,
piccolo borghese sentimentale, la quale dal proletariato
poteva accettarsi tutt’al più come uno scherzo per far
piacere alle <i>grisettes</i>. A questa candidatura bene intenzionata
il partito dell’ordine, fatto più ardito dalla
politica oscillante degli avversarî, oppose un candidato,
che doveva rappresentare la vittoria di giugno. Questo
comico candidato fu lo spartano padre di famiglia
Leclerc, a cui peraltro la stampa strappò di dosso, pezzo
per pezzo, l’eroica armatura ed il quale nell’elezione
subì altresì una splendida disfatta. La nuova vittoria
elettorale del 28 aprile rese arroganti la Montagna e
la piccola borghesia. La prima gongolava già al pensiero
di poter conseguire il fine dei suoi desiderî per
via puramente legale e senza avere ancora da spingere
con un’altra rivoluzione il proletariato in prima linea;
essa calcolava con sicurezza di portare nelle nuove
elezioni del 1852, mediante il suffragio universale, il
signor Ledru-Rollin al seggio presidenziale ed una
<span class="pagenum" id="Page_128">[128]</span>
maggioranza di montagnardi nell’assemblea. Il partito
dell’ordine, completamente rassicurato dal rinnovamento
dell’elezione, dalla candidatura di Sue e dal
voto della Montagna e della piccola borghesia che
queste in ogni eventualità fossero risolute a rimaner
tranquille, rispose ad ambedue le vittorie elettorali
colla legge elettorale, che sopprimeva il suffragio universale.
</p>

<p>
Il governo, certamente, si guardò bene dal porre
un simile progetto sotto la propria responsabilità. Esso
fece alla maggioranza un’apparente concessione, affidando
il suo lavoro ai gran dignitarî di questa maggioranza,
ai diciassette burgravi. Non fu dunque il
Governo che propose all’Assemblea, fu la maggioranza
dell’Assemblea che propose a sè stessa l’abrogazione
del suffragio universale.
</p>

<p>
L’8 maggio il progetto venne portato alla Camera.
Tutta la stampa democratico-sociale si sollevò come
un sol uomo, per predicare al popolo contegno dignitoso,
<i>calme majestueux</i>, atteggiamento passivo e fiducia
nei suoi rappresentanti. In ogni articolo di questi
giornali si veniva a confessare che una rivoluzione
avrebbe avuto per effetto di distruggere la stampa
così detta rivoluzionaria e che quindi ora si trattava
di conservarla. La stampa sedicente rivoluzionaria
aveva rivelato pienamente il suo segreto, aveva firmato
la sua sentenza di morte.
</p>

<p>
Il 21 maggio la Montagna pose la pregiudiziale,
proponendo la reiezione dell’intero progetto, perchè
esso violava la Costituzione. Il partito dell’ordine rispose
che la Costituzione sarebbesi violata, ove fosse
stato necessario; ora però non esservene il bisogno,
prestandosi la Costituzione a qualsivoglia interpretazione
e la sola maggioranza essendo competente a decidere
sulla retta interpretazione. Agli attacchi selvaggiamente
sfrenati di Thiers e Montalembert, la Montagna
contrappose un umanismo decente ed educato. Essa si
richiamò al terreno del diritto; il partito dell’ordine
richiamò lei al terreno, ove il diritto cresce, alla proprietà
borghese. La Montagna gemette: si voleva dunque
a tutta forza provocare delle rivoluzioni? Il partito
dell’ordine replicò che starebbe ad attenderle.
</p>

<p>
Il 22 maggio la pregiudiziale venne scartata con
<span class="pagenum" id="Page_129">[129]</span>
462 contro 227 voti. Quegli stessi uomini, che con sì
solenne fermezza avevano dimostrato come l’Assemblea
nazionale e ogni singolo deputato abdicano, quando
fanno abdicare il popolo loro mandante, rimasero sui
loro seggi, cercando improvvisamente di far agire in
vece loro il paese e precisamente mediante petizioni.
E quando ai 31 maggio la legge passò splendidamente,
essi si trovavano ancora là imperturbabilmente seduti.
Tentarono vendicarsi con una protesta, in cui misero
a protocollo la loro innocenza nella violazione della
Costituzione; protesta ch’essi nè manco consegnarono
al pubblico, ma ficcarono di soppiatto nelle tasche al
presidente.
</p>

<p>
Un esercito di 150,000 uomini in Parigi, il lungo
trascinarsi della decisione, il discredito della stampa,
la pusillanimità della Montagna e dei rappresentanti
neoeletti, la tranquillità maestosa dei piccoli borghesi,
ma sovr’ogni altra cosa la prosperità commerciale ed
industriale, impedirono qualsiasi tentativo rivoluzionario
da parte del proletariato.
</p>

<p>
Il suffragio universale aveva compiuto la sua missione.
La maggioranza del popolo aveva compiuto la
scuola di sviluppo, che è tutto ciò cui il suffragio universale
possa servire in un’epoca rivoluzionaria. O da
una rivoluzione o dalla reazione esso doveva venire
eliminato.
</p>

<p>
Un lusso ancor maggiore d’energia svolse la Montagna,
in un’occasione presentatasi tosto appresso. Il
ministro della guerra d’Hautpoul aveva, dall’alto della
tribuna, chiamata la rivoluzione di febbraio una catastrofe
malaugurata. Gli oratori della Montagna che,
come sempre, si distinguevano con rumorose indignazioni
morali, non vennero ammessi alla parola dal
presidente Dupin. Girardin propose alla Montagna di
escire immediatamente in massa. Risultato: la Montagna
rimase seduta, ma Girardin venne espulso dal
suo grembo come indegno.
</p>

<p>
La legge elettorale aveva ancor d’uopo d’un complemento,
d’una nuova legge sulla stampa. Questa non
si fece attendere a lungo. Una proposta del governo,
resa più rigorosa da molteplici emendamenti del partito
dell’ordine, elevò le cauzioni, stabilì un bollo speciale
sui romanzi d’appendice (risposta all’elezione di
<span class="pagenum" id="Page_130">[130]</span>
Eugenio Sue), tassò tutti gli scritti pubblicati in dispense
settimanali o mensili sino ad un determinato
numero di fogli, e prescrisse, da ultimo, che ogni
articolo di giornale dovesse essere munito della sottoscrizione
dell’autore. Le disposizioni sulla cauzione
uccisero la stampa così detta rivoluzionaria; la morte
di questa fu considerata dal popolo come l’ultimo compimento
dell’abolizione del suffragio universale. Ma
nè la tendenza, nè l’azione della nuova legge si limitarono
a questa parte della stampa. Fino a che la
stampa giornalistica era stata anonima, essa figurava
come l’organo dell’innumere ed anonima opinione
pubblica, era il terzo potere nello Stato. La sottoscrizione
di ciascun articolo fece del giornale una semplice
raccolta di contributi letterarî di più o meno noti
individui. Ogni articolo fu degradato ad annuncio. Fino
allora i giornali avevano circolato come carta monetata
dell’opinione pubblica; ora si sminuzzavano in più o
meno cattive «sole di cambio», la bontà e la circolazione
delle quali dipendevano dal credito non solo
del traente, ma altresì del girante. Era stata la stampa
del partito dell’ordine a provocare tanto l’abolizione
del suffragio universale, quanto i provvedimenti più eccessivi
contro la cattiva stampa. Ed ecco che la stessa
buona stampa, nella sua anonimia sospetta, riesciva
incomoda al partito dell’ordine ed ancor più ai singoli
rappresentanti di esso nelle provincie. Esso non ammetteva,
di fronte a sè, che lo scrittore pagato, con
nome, domicilio e connotati. Vani furono i lamenti
della buona stampa sull’ingratitudine, con cui se ne
rimuneravano i servigi. La legge passò, e fu essa, la
buona stampa, la più colpita dall’obbligo della designazione
dei nomi. Alquanta notorietà avevano i nomi
degli scrittori quotidiani repubblicani, ma le rispettabili
firme del <i>Journal des Débats</i>, dell’<i>Assemblée Nationale</i>,
del <i>Constitutionnel</i>, ecc. ecc., fecero una deplorevole
figura colla loro strombazzata scienza di Stato,
allorchè la misteriosa compagnia venne d’un tratto a
decomporsi in venali <i>Penny-aliners</i> di lunga pratica,
che avevano verso moneta sonante difeso ogni cosa
possibile, come Granier de Cassagnac, oppure in vecchi
stracci, che chiamavano sè stessi uomini di Stato, come
Capefigue, oppure in parrucconi civettuoli come il
signor Lemoinne dei <i>Débats</i>.
</p>

<p>
<span class="pagenum" id="Page_131">[131]</span>
</p>

<p>
Nella discussione intorno alla legge sulla stampa, la
Montagna era già sprofondata a tal grado d’esaurimento
morale da dover limitarsi ad approvare rumorosamente
le splendide tirate d’un’antica notabilità luigi-filippistica,
del signor Vittor Hugo.
</p>

<p>
Colla legge elettorale e colla legge sulla stampa,
il partito rivoluzionario e democratico abbandona la
scena ufficiale. Prima d’andarsene a casa, poco dopo
la chiusura della sessione, ambo le frazioni della Montagna,
i democratici socialisti ed i socialisti democratici,
emisero due manifesti, due <i>testimonia paupertatis</i>, nei
quali dimostravano che, se non avevano mai trovato
dalla loro parte la forza ed il successo, eransi tuttavia
trovati sempre dalla parte dell’eterno diritto e di tutte
le altre eterne verità.
</p>

<p>
Volgiamoci ora al partito dell’ordine. La <i>Neue Rheinische
Zeitung</i> diceva nel fascicolo 3º, pag. 16: «Contro
le velleità di ristorazione degli orleanisti e legittimisti
riuniti, Bonaparte difende il titolo della sua potenza
di fatto, la repubblica; contro le velleità di ristorazione
di Bonaparte, il partito dell’ordine difende il titolo del suo
dominio collettivo, la repubblica; contro gli orleanisti
i legittimisti e contro i legittimisti gli orleanisti difendono
lo <i>status quo</i>, la repubblica. Tutte queste frazioni
del partito dell’ordine, ciascuna delle quali ha in petto
il proprio re e la propria ristorazione, fanno valere a
vicenda, contro le velleità d’usurpazione e di supremazia
dei loro rivali, il dominio collettivo della borghesia,
la forma, entro cui le particolari rivendicazioni
rimangono neutralizzate e riservate, — la repubblica....
E Thiers diceva il vero ben più ch’ei non presentisse,
allorquando esclamava: Noi realisti siamo i veri sostegni
della repubblica costituzionale.»
</p>

<p>
Questa commedia dei <i>républicains malgré eux</i>, la
ripugnanza verso lo <i>status quo</i> ed il costante suo consolidamento;
gl’incessanti attriti di Bonaparte e dell’Assemblea
nazionale; l’insistente minaccia del partito
dell’ordine di decomporsi nelle singole sue parti ed il
continuo ripetersi della fusione delle sue frazioni; il
tentativo di ciascuna frazione di convertire ogni vittoria
contro il nemico comune in una disfatta degli
attuali alleati; la gelosia, il rancore, i ripicchi reciproci,
l’infaticabile trar delle sciabole, che va sempre nuovamente
<span class="pagenum" id="Page_132">[132]</span>
a finire con un <i>baiser-Lamourette</i>, tutta
questa sconfortante commedia d’equivoci non ebbe mai
svolgimento più classico di quello che durante gli ultimi
sei mesi.
</p>

<p>
Il partito dell’ordine considerava la legge elettorale
come una vittoria altresì contro Bonaparte. Non aveva
forse abdicato il governo, abbandonando alla Commissione
dei diciassette la redazione e la responsabilità del
proprio progetto? E non riposava la forza principale
di Bonaparte di fronte all’Assemblea sul fatto che
egli era l’eletto dei sei milioni? Bonaparte, dal canto
suo, trattava la legge elettorale come una concessione
all’Assemblea, una concessione colla quale egli aveva
comperato l’armonia del potere legislativo coll’esecutivo.
Come premio, il volgare avventuriero esigeva un aumento
di tre milioni alla sua lista civile. Doveva l’Assemblea
mettersi in conflitto coll’Esecutivo in un
momento, in cui essa aveva messo al bando la gran
maggioranza dei francesi? Essa mostrò di sdegnarsi;
sembrò che volesse spingere le cose agli estremi, la sua
Commissione rigettò il progetto, la stampa bonapartista
minacciò appellandosi al popolo diseredato, spogliato del
suo diritto elettorale, una moltitudine di rumorosi tentativi
di transazione ebbe luogo, e l’Assemblea finì col
piegarsi in pratica, ma vendicandosi nello stesso tempo
in teoria. Invece di votare la massima dell’annuale
aumento della lista civile di tre milioni, gli accordò
una sovvenzione di 2.160.000 fr. Non contenta di ciò,
fece anzi tal concessione solamente dopochè l’ebbe
appoggiata Changarnier, il generale del partito dell’ordine
e protettore importuno di Bonaparte. Essa
accordò adunque i due milioni effettivamente non a
Bonaparte, ma a Changarnier.
</p>

<p>
Questo regalo, buttato là de <i>mauvaise grâce</i>, venne
da Bonaparte accolto nel significato datogli da chi lo
faceva. La stampa bonapartista riprese a strepitare
contro l’Assemblea nazionale. Ora, allorquando la prima
volta nella discussione della legge sulla stampa fu
fatto l’emendamento per la designazione del nome,
emendamento diretto anch’esso in ispecie contro i giornali
subordinati, rappresentanti degli interessi privati
di Bonaparte, partì dal foglio principale di Bonaparte,
dal <i>Pouvoir</i>, un aperto e veemente attacco contro
<span class="pagenum" id="Page_133">[133]</span>
l’Assemblea nazionale. I ministri furono obbligati a
sconfessare il foglio dinanzi all’Assemblea; il gerente
del <i>Pouvoir</i> venne citato alla sbarra dell’Assemblea
nazionale e condannato alla multa più alta, a 5000 fr.
Il giorno appresso, il <i>Pouvoir</i> portava un articolo
ancor più arrogante contro l’Assemblea, ed il tribunale,
quasi a dar la rivincita al governo, processò tosto parecchi
giornali legittimisti per lesione della Costituzione.
</p>

<p>
Infine si venne alla questione della proroga della
Camera. La desiderava Bonaparte per poter agire
senza intralci dal canto dell’Assemblea. La desiderava
il partito dell’ordine, sia per portare a compimento gli
intrighi tra le sue frazioni, sia per tener dietro agli
interessi privati dei singoli deputati. Ne avevano d’uopo
ambidue per consolidare nelle provincie la vittoria
della reazione e spingersi oltre. L’Assemblea perciò
si prorogò dall’11 agosto all’11 novembre. Ma, non
nascondendosi in alcun modo da Bonaparte come altro
non gli rimanesse a fare se non emanciparsi dal pesante
controllo dell’Assemblea nazionale, l’Assemblea
impresse allo stesso suo voto di fiducia il marchio della
sfiducia contro il presidente. Dalla Commissione permanente
di ventotto membri, che si fermavano durante
le ferie in qualità di custodi della virtù della repubblica,
vennero esclusi tutti i bonapartisti. Al loro posto
anzi vi s’introdussero alcuni repubblicani del <i>Siècle</i> e
del <i>National</i>, a fine di mostrare al presidente l’attaccamento
della maggioranza alla repubblica costituzionale.
</p>

<p>
Poco dopo, e specialmente subito dopo la proroga
della Camera, ambedue le grandi frazioni del partito
dell’ordine, gli orleanisti ed i legittimisti, sembravano
volersi riconciliare e precisamente mediante una
fusione delle due case reali, sotto le cui bandiere combattono.
I giornali erano pieni di progetti di riconciliazione
che avrebbero dovuto discutersi al letto ove
giaceva malato Luigi Filippo a St. Leonard, allorchè
la situazione fu d’un tratto semplificata dalla morte di
Luigi Filippo. Luigi Filippo era l’usurpatore, Enrico V
lo spogliato, il conte di Parigi poi, data la mancanza
di discendenza di Enrico V, l’erede regolare al trono
di costui. Ogni pretesto alla fusione dei due interessi
<span class="pagenum" id="Page_134">[134]</span>
dinastici era ora tolto. Ma appena ora appunto le due
frazioni della borghesia scopersero come non fosse
il sentimentalismo per una determinata Casa reale
quello che le scindeva, ma ben piuttosto fossero i
loro interessi disparati quelli che tenevano disgiunte
le due dinastie. I legittimisti, ch’erano andati in pellegrinaggio
alla residenza di Enrico V a Wiesbaden,
precisamente come i loro concorrenti a St. Leonard,
ricevettero colà la notizia della morte di Luigi Filippo.
Immediatamente formarono un ministero <i>in partibus
infidelium</i>, composto in maggioranza di membri dell’accennata
Commissione di custodi della virtù della
repubblica, ed il quale, in occasione d’una disputa sorta
in seno al partito, escì fuori colla più ingenua proclamazione
del diritto per grazia di Dio. Gli orleanisti
giubilarono per lo scandalo compromettente suscitato
nella stampa da questo manifesto, nè lasciarono passare
istante, senza palesare la loro decisa ostilità ai
legittimisti.
</p>

<p>
Durante la proroga dell’Assemblea nazionale si
riunirono le rappresentanze dipartimentali. La loro
maggioranza si pronunciò per una revisione della Costituzione,
con più o meno clausole, ossia si pronunciò
per una ristorazione monarchica, senza più precisamente
definirla, per una «soluzione», confessando nello
stesso tempo d’essere troppo incompetente e poltrona
per trovare siffatta soluzione. Tal desiderio di revisione
venne tosto interpretato dalla frazione bonapartista nel
senso del prolungamento della presidenza di Bonaparte.
</p>

<p>
La soluzione costituzionale, cioè il congedo di Bonaparte
nel maggio 1852, la contemporanea elezione
d’un nuovo presidente per mezzo di tutti gli elettori
del paese, la revisione della Costituzione per mezzo di
una Camera di revisione nei primi mesi della nuova
presidenza, è per la classe dominante assolutamente
inammissibile. Il giorno della nuova elezione presidenziale
sarebbe il giorno del <i>rendez-vous</i> per tutti
quanti i partiti nemici, pei legittimisti, orleanisti,
repubblicani borghesi, rivoluzionarî. Si dovrebbe venire
ad una decisione violenta tra le diverse frazioni. Riescisse
anche al partito dell’ordine d’accordarsi sulla
candidatura d’un uomo neutrale al di fuori delle
<span class="pagenum" id="Page_135">[135]</span>
famiglie dinastiche, ecco Bonaparte drizzarglisi nuovamente
contro. Il partito dell’ordine è necessitato, nella
sua lotta col popolo, ad aumentare costantemente il
potere dell’Esecutivo. Ogni aumento di potere dell’Esecutivo
aumenta il potere di chi n’è investito, di Bonaparte.
A misura, perciò, che il partito dell’ordine
consolida la propria potenza collettiva, viene altresì
a consolidare i mezzi di lotta per le pretese dinastiche
di Bonaparte, a consolidare le probabilità per quest’ultimo
di eludere colla violenza, nel giorno della decisione,
la soluzione costituzionale. Questi andrà allora
tanto meno ad urtarsi, in opposizione al partito dell’ordine,
contro una delle colonne della Costituzione,
quanto meno il partito stesso andrà ad urtarsi, in opposizione
al popolo, contro l’altra colonna, contro la
legge elettorale. Dall’Assemblea egli appellerebbe, secondo
ogni probabilità, al suffragio universale. In una
parola, la soluzione costituzionale pone in questione
l’intero <i>status quo</i> politico, e dietro al pericolare dello
<i>status quo</i> il cittadino vede il caos, l’anarchia, la
guerra civile. Egli vede le sue compere e vendite, le
sue cambiali, i suoi matrimonî, le sue convenzioni
notarili, le sue ipoteche, le sue rendite fondiarie, le
pigioni, i profitti, tutti quanti i suoi contratti e le sue
fonti di guadagno, posti in questione nella prima domenica
del maggio 1852, e ad un simile rischio egli non
può esporsi. Dietro al pericolare dello <i>status quo</i> politico,
si cela il pericolo dello sconquasso di tutta la
società borghese. L’unica soluzione possibile nel senso
della borghesia è il differimento della soluzione. Essa
non può salvare la repubblica costituzionale se non
con una violazione della Costituzione, col prolungamento
del potere del presidente. Questa è altresì l’ultima
parola della stampa dell’ordine, dopo le lunghe e profonde
discussioni sulle «soluzioni», a cui essa s’è
dedicata dopo la sessione dei Consigli generali. Lo
strapotente partito dell’ordine trovasi così, per sua
vergogna, necessitato a pigliar sul serio la ridicola,
volgare ed a lui odiosa persona del pseudo Bonaparte.
</p>

<p>
Questo sporco figuro s’illudeva egualmente intorno
alle cause, che sempre più lo camuffavano del carattere
d’uomo necessario. Mentre nel suo partito eravi
sufficiente penetrazione per ascrivere la crescente
<span class="pagenum" id="Page_136">[136]</span>
importanza di Bonaparte alle circostanze, egli credeva
di dovere unicamente ringraziarne la potenza incantatrice
del suo nome e la sua persistenza a far la
caricatura di Napoleone. Egli divenne ogni giorno più
intraprendente. Ai pellegrinaggi a St. Leonard e Wiesbaden,
contrappose i suoi viaggi circolari attraverso
la Francia. Così poca era la fiducia dei bonapartisti
nell’effetto magico della sua personalità, che lo facevano
accompagnare dappertutto da gente di quell’organizzazione
della plebaglia parigina, ch’è la «Società
del 10 dicembre», imballandoli in massa sui treni
ferroviarî e sulle vetture postali, in qualità di <i>claqueurs</i>.
Essi ponevano in bocca alla loro marionetta
parole che, tosto dopo il ricevimento nelle diverse
città, proclamavano la rassegnazione repubblicana,
oppure la tenacia perseverante come motto elettorale
della politica presidenziale. Malgrado tutte le manovre,
questi viaggi erano niente meno che marcie trionfali.
</p>

<p>
Quando Bonaparte potè credere d’avere in tal modo
portato il popolo all’entusiasmo, si mise in moto per
guadagnarsi l’esercito. Fece tenere grandi riviste sulla
pianura di Satory presso Versailles, nelle quali cercava
di comperare i soldati con salciccioni all’aglio, con
sciampagna e con sigari. Dacchè il Napoleone genuino,
in mezzo agli strapazzi delle sue marcie di conquista,
sapeva animare i propri soldati spossati con qualche
istante di familiarità, così credeva il pseudo Napoleone
che fossero grida di ringraziamento quelle delle
truppe: <i>Vive Napoléon, vive le saucisson!</i>, ch’è quanto
dire: Viva la salsiccia, viva il pagliaccio!<a class="tag" id="tag5" href="#note5">[5]</a>
</p>

<p>
Queste visite determinarono l’esplosione della discordia,
che da lungo tempo durava fra Bonaparte ed il suo
ministro della guerra d’Hautpoul da un lato e Changarnier
dall’altro. In Changarnier il partito dell’ordine
aveva trovato il suo vero uomo neutrale, a cui non
potevano affatto attribuirsi pretese dinastiche proprie.
Esso l’aveva designato a successore di Bonaparte. Changarnier,
oltracciò, grazie al suo contegno del 29 gennaio
e del 13 giugno 1849, era divenuto il gran generale
del partito dell’ordine, l’Alessandro moderno, il cui
<span class="pagenum" id="Page_137">[137]</span>
intervento brutale aveva, agli occhi del timido cittadino,
reciso il nodo gordiano della rivoluzione. In fondo
non meno ridicolo di Bonaparte, egli era così riescito,
a buonissimo mercato, ad essere una potenza, e l’Assemblea
nazionale lo aveva contrapposto al presidente
perchè lo sorvegliasse. Egli poi si pavoneggiava, come
fece ad esempio nella questione della dotazione, colla
protezione, di cui regalava Bonaparte, e la sua prepotenza
contro lui ed i ministri andava crescendo sempre
più. Allorchè, nell’occasione della legge elettorale, si
era in attesa d’un’insurrezione, egli aveva vietato ai
suoi ufficiali d’accettare il menomo comando dal ministro
della guerra o dal presidente. La stampa contribuì
ancor essa ad ingrandire la figura di Changarnier.
Nel completo difetto di grandi personalità, il partito
dell’ordine trovossi naturalmente spinto ad attribuire
la forza mancante a tutta la propria classe, ad un solo
individuo, gonfiando così costui a prodigio. Tale fu
l’origine del mito di Changarnier, del «bastione della
società». La ciarlataneria presuntuosa, il fare d’importanza,
con cui Changarnier s’abbassava a portare
sulle proprie spalle il mondo, formano il contrasto più
degno di riso cogli avvenimenti durante e dopo la
rivista di Satory, i quali dimostrarono irrefutabilmente
che bastava un semplice tratto di penna di Bonaparte,
dell’infinitamente piccolo, per ricondurre questo fantastico
rampollo della paura borghese, il colosso Changarnier,
alle dimensioni della mediocrità, tramutando
lui, l’eroe salvatore della società, in un generale pensionato.
</p>

<p>
Bonaparte già assai prima aveva preso vendetta di
Changarnier, provocando il ministro della guerra a conflitti
disciplinari coll’incomodo protettore. L’ultima rivista
a Satory produsse finalmente lo scoppio del vecchio
rancore. L’indignazione costituzionale di Changarnier
non conobbe più limiti, vedendosi sfilare dinanzi i
reggimenti di cavalleria al grido anticostituzionale:
<i>vive l’Empereur!</i> Bonaparte, affine di prevenire ogni
discussione spiacevole circa siffatto grido nell’imminente
sessione della Camera, allontanò il ministro
della guerra d’Hautpoul, nominandolo governatore di
Algeri. Al costui posto mise un vecchio generale fidato,
del tempo dell’impero, che, quanto a brutalità, poteva
<span class="pagenum" id="Page_138">[138]</span>
perfettamente competere con Changarnier. Ma per togliere
al congedo di d’Hautpoul l’apparenza d’una concessione
a Changarnier, traslocò contemporaneamente
il braccio destro del gran salvatore della società, il
generale Neumayer, da Parigi a Nantes. Era stato
Neumayer, che nell’ultima rivista aveva mosso tutta
la fanteria a sfilare dinanzi al successore di Napoleone
in glaciale silenzio. Changarnier, colpito egli stesso in
Neumayer, protestò e minacciò. Invano. Dopo due giorni
di trattative, comparve il decreto di trasloco di Neumayer
nel <i>Moniteur</i>, ed all’eroe dell’ordine altro non rimase
che o sottomettersi alla disciplina, o dimettersi.
</p>

<p>
La lotta di Bonaparte con Changarnier è la continuazione
della sua lotta col partito dell’ordine. La riapertura
dell’Assemblea nazionale all’11 novembre avviene
perciò sotto minacciosi auspicî. Sarà tempesta in
un bicchier d’acqua. Sostanzialmente è il vecchio gioco
che dovrà proseguire. La maggioranza del partito dell’ordine
si vedrà intanto costretta, malgrado le grida
dei paladini del principio delle sue diverse frazioni,
a prolungare il potere del presidente. Egualmente Bonaparte,
malgrado tutte le proteste pregiudiziali, già
stremato dalla mancanza di denaro, accoglierà come
semplice delegazione dalle mani dell’Assemblea nazionale
questo prolungamento del potere. Così la soluzione
verrà scavalcata, lo <i>status quo</i> sarà ancor mantenuto;
una frazione del partito dell’ordine si troverà compromessa,
indebolita, resa impossibile dall’altra; la repressione
contro il comune nemico, contro la massa della
nazione, sarà allargata e spinta agli estremi, insino a
che le condizioni economiche stesse abbiano un’altra
volta raggiunto il punto d’evoluzione, in cui un nuovo
scoppio mandi all’aria tutti quanti questi partiti bisticciantisi,
in un colla loro repubblica costituzionale.
</p>

<p>
A tranquillità del cittadino deve dirsi, del resto, che
lo scandalo fra Bonaparte ed il partito dell’ordine ha
per risultato di rovinare alla Borsa una moltitudine di
piccoli capitalisti e di far scivolare le loro sostanze
nelle tasche dei grandi lupi di Borsa.
</p>

<p class="pad2 center large">
FINE.
</p>

<div class="somm">
<p>
<span class="pagenum" id="Page_139">[139]</span>
</p>

<h2><a id="indice" href="#indfront">
INDICE</a></h2>

<table class="indice">
 <tr>
  <td colspan="2">Prefazione</td> <td class="pag"><a href="#prefazione"><i>Pag</i>. 3</a></td>
 </tr>
 <tr>
  <td class="cap">I.</td> <td>Dal febbraio al giugno 1848</td> <td class="pag"><a href="#febgiu48">23</a></td>
 </tr>
 <tr>
  <td class="cap">II.</td> <td>Dal giugno 1848 al 13 giugno 1849</td> <td class="pag"><a href="#giu4849">51</a></td>
 </tr>
 <tr>
  <td class="cap">III.</td> <td>Dal 13 giugno 1849 al 10 marzo 1850</td> <td class="pag"><a href="#giumar50">86</a></td>
 </tr>
 <tr>
  <td class="cap">IV.</td> <td>La soppressione del suffragio universale nel 1850</td> <td class="pag"><a href="#suf50">123</a></td>
 </tr>
</table>

<hr>
</div>

<div class="footnotes">

<h2>
NOTE:
</h2>

<div class="footnote" id="note1">
<p><span class="label"><a href="#tag1">1</a>.&#160;&#160;</span>Annessione di Cracovia da parte dell’Austria d’intesa colla
Russia e la Prussia, 11 novembre 1846 — Guerra del <i>Sonderbund</i>
svizzero dal 4 al 28 novembre 1847. — Sollevazione di Palermo,
12 gennaio 1848; alla fine di gennaio bombardamento della città
per nove giorni da parte dei napoletani. (Questa e le restanti note
in calce sono dell’editore, F. E.).</p>
</div>

<div class="footnote" id="note2">
<p><span class="label"><a href="#tag2">2</a>.&#160;&#160;</span>L’8 giugno 1849 incominciò davanti alla Camera dei Pari
in Parigi il processo contro Parmentier ed il generale Cubières
per corruzione di funzionari allo scopo d’ottenere la concessione
d’una salina, e contro il ministro dei lavori pubblici d’allora, Teste,
per aver egli partecipato alla corruzione ricevendo danaro. Quest’ultimo
tentò di suicidarsi durante il processo. Tutti vennero condannati
a gravi pene pecuniarie, Teste per giunta a tre anni di
carcere.</p>
</div>

<div class="footnote" id="note3">
<p><span class="label"><a href="#tag3">3</a>.&#160;&#160;</span>Così chiamasi nella storia la Camera dei deputati, eletta immediatamente
dopo la seconda caduta di Napoleone nel 1815; Camera
fanaticamente ultrarealista e reazionaria.</p>
</div>

<div class="footnote" id="note4">
<p><span class="label"><a href="#tag4">4</a>.&#160;&#160;</span>Greci — gioco di parole — anche: bari di professione.</p>
</div>

<div class="footnote" id="note5">
<p><span class="label"><a href="#tag5">5</a>.&#160;&#160;</span>Il testo: <i>Es lebe die Wurst, es lebe der Hanswurst!</i> gioco
di parole intraducibile (<i>N. d. T.</i>).</p>
</div>
</div>

<div class="tnote">
<p class="tntitle">
Nota del Trascrittore
</p>

<p>
Ortografia e punteggiatura originali sono state mantenute, correggendo senza annotazione
minimi errori tipografici.
</p>

<p class="covernote">
Copertina creata dal trascrittore e posta nel pubblico dominio.
</p>
</div>

<div lang='en' xml:lang='en'>
<div style='display:block; margin-top:4em'>*** END OF THE PROJECT GUTENBERG EBOOK <span lang='it' xml:lang='it'>LE LOTTE DI CLASSE IN FRANCIA DAL 1848 AL 1850</span> ***</div>
<div style='text-align:left'>

<div style='display:block; margin:1em 0'>
Updated editions will replace the previous one&#8212;the old editions will
be renamed.
</div>

<div style='display:block; margin:1em 0'>
Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg&#8482; electronic works to protect the PROJECT GUTENBERG&#8482;
concept and trademark. Project Gutenberg is a registered trademark,
and may not be used if you charge for an eBook, except by following
the terms of the trademark license, including paying royalties for use
of the Project Gutenberg trademark. If you do not charge anything for
copies of this eBook, complying with the trademark license is very
easy. You may use this eBook for nearly any purpose such as creation
of derivative works, reports, performances and research. Project
Gutenberg eBooks may be modified and printed and given away&#8212;you may
do practically ANYTHING in the United States with eBooks not protected
by U.S. copyright law. Redistribution is subject to the trademark
license, especially commercial redistribution.
</div>

<div style='margin-top:1em; font-size:1.1em; text-align:center'>START: FULL LICENSE</div>
<div style='text-align:center;font-size:0.9em'>THE FULL PROJECT GUTENBERG LICENSE</div>
<div style='text-align:center;font-size:0.9em'>PLEASE READ THIS BEFORE YOU DISTRIBUTE OR USE THIS WORK</div>

<div style='display:block; margin:1em 0'>
To protect the Project Gutenberg&#8482; mission of promoting the free
distribution of electronic works, by using or distributing this work
(or any other work associated in any way with the phrase &#8220;Project
Gutenberg&#8221;), you agree to comply with all the terms of the Full
Project Gutenberg&#8482; License available with this file or online at
www.gutenberg.org/license.
</div>

<div style='display:block; font-size:1.1em; margin:1em 0; font-weight:bold'>
Section 1. General Terms of Use and Redistributing Project Gutenberg&#8482; electronic works
</div>

<div style='display:block; margin:1em 0'>
1.A. By reading or using any part of this Project Gutenberg&#8482;
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg&#8482; electronic works in your
possession. If you paid a fee for obtaining a copy of or access to a
Project Gutenberg&#8482; electronic work and you do not agree to be bound
by the terms of this agreement, you may obtain a refund from the person
or entity to whom you paid the fee as set forth in paragraph 1.E.8.
</div>

<div style='display:block; margin:1em 0'>
1.B. &#8220;Project Gutenberg&#8221; is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg&#8482; electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg&#8482; electronic works if you follow the terms of this
agreement and help preserve free future access to Project Gutenberg&#8482;
electronic works. See paragraph 1.E below.
</div>

<div style='display:block; margin:1em 0'>
1.C. The Project Gutenberg Literary Archive Foundation (&#8220;the
Foundation&#8221; or PGLAF), owns a compilation copyright in the collection
of Project Gutenberg&#8482; electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg&#8482; mission of promoting
free access to electronic works by freely sharing Project Gutenberg&#8482;
works in compliance with the terms of this agreement for keeping the
Project Gutenberg&#8482; name associated with the work. You can easily
comply with the terms of this agreement by keeping this work in the
same format with its attached full Project Gutenberg&#8482; License when
you share it without charge with others.
</div>

<div style='display:block; margin:1em 0'>
1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg&#8482; work. The Foundation makes no
representations concerning the copyright status of any work in any
country other than the United States.
</div>

<div style='display:block; margin:1em 0'>
1.E. Unless you have removed all references to Project Gutenberg:
</div>

<div style='display:block; margin:1em 0'>
1.E.1. The following sentence, with active links to, or other
immediate access to, the full Project Gutenberg&#8482; License must appear
prominently whenever any copy of a Project Gutenberg&#8482; work (any work
on which the phrase &#8220;Project Gutenberg&#8221; appears, or with which the
phrase &#8220;Project Gutenberg&#8221; is associated) is accessed, displayed,
performed, viewed, copied or distributed:
</div>

<blockquote>
  <div style='display:block; margin:1em 0'>
    This eBook is for the use of anyone anywhere in the United States and most
    other parts of the world at no cost and with almost no restrictions
    whatsoever. You may copy it, give it away or re-use it under the terms
    of the Project Gutenberg License included with this eBook or online
    at <a href="https://www.gutenberg.org">www.gutenberg.org</a>. If you
    are not located in the United States, you will have to check the laws
    of the country where you are located before using this eBook.
  </div>
</blockquote>

<div style='display:block; margin:1em 0'>
1.E.2. If an individual Project Gutenberg&#8482; electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase &#8220;Project
Gutenberg&#8221; associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg&#8482;
trademark as set forth in paragraphs 1.E.8 or 1.E.9.
</div>

<div style='display:block; margin:1em 0'>
1.E.3. If an individual Project Gutenberg&#8482; electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg&#8482; License for all works
posted with the permission of the copyright holder found at the
beginning of this work.
</div>

<div style='display:block; margin:1em 0'>
1.E.4. Do not unlink or detach or remove the full Project Gutenberg&#8482;
License terms from this work, or any files containing a part of this
work or any other work associated with Project Gutenberg&#8482;.
</div>

<div style='display:block; margin:1em 0'>
1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg&#8482; License.
</div>

<div style='display:block; margin:1em 0'>
1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg&#8482; work in a format
other than &#8220;Plain Vanilla ASCII&#8221; or other format used in the official
version posted on the official Project Gutenberg&#8482; website
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original &#8220;Plain
Vanilla ASCII&#8221; or other form. Any alternate format must include the
full Project Gutenberg&#8482; License as specified in paragraph 1.E.1.
</div>

<div style='display:block; margin:1em 0'>
1.E.7. Do not charge a fee for access to, viewing, displaying,
performing, copying or distributing any Project Gutenberg&#8482; works
unless you comply with paragraph 1.E.8 or 1.E.9.
</div>

<div style='display:block; margin:1em 0'>
1.E.8. You may charge a reasonable fee for copies of or providing
access to or distributing Project Gutenberg&#8482; electronic works
provided that:
</div>

<div style='margin-left:0.7em;'>
    <div style='text-indent:-0.7em'>
        &#8226; You pay a royalty fee of 20% of the gross profits you derive from
        the use of Project Gutenberg&#8482; works calculated using the method
        you already use to calculate your applicable taxes. The fee is owed
        to the owner of the Project Gutenberg&#8482; trademark, but he has
        agreed to donate royalties under this paragraph to the Project
        Gutenberg Literary Archive Foundation. Royalty payments must be paid
        within 60 days following each date on which you prepare (or are
        legally required to prepare) your periodic tax returns. Royalty
        payments should be clearly marked as such and sent to the Project
        Gutenberg Literary Archive Foundation at the address specified in
        Section 4, &#8220;Information about donations to the Project Gutenberg
        Literary Archive Foundation.&#8221;
    </div>

    <div style='text-indent:-0.7em'>
        &#8226; You provide a full refund of any money paid by a user who notifies
        you in writing (or by e-mail) within 30 days of receipt that s/he
        does not agree to the terms of the full Project Gutenberg&#8482;
        License. You must require such a user to return or destroy all
        copies of the works possessed in a physical medium and discontinue
        all use of and all access to other copies of Project Gutenberg&#8482;
        works.
    </div>

    <div style='text-indent:-0.7em'>
        &#8226; You provide, in accordance with paragraph 1.F.3, a full refund of
        any money paid for a work or a replacement copy, if a defect in the
        electronic work is discovered and reported to you within 90 days of
        receipt of the work.
    </div>

    <div style='text-indent:-0.7em'>
        &#8226; You comply with all other terms of this agreement for free
        distribution of Project Gutenberg&#8482; works.
    </div>
</div>

<div style='display:block; margin:1em 0'>
1.E.9. If you wish to charge a fee or distribute a Project
Gutenberg&#8482; electronic work or group of works on different terms than
are set forth in this agreement, you must obtain permission in writing
from the Project Gutenberg Literary Archive Foundation, the manager of
the Project Gutenberg&#8482; trademark. Contact the Foundation as set
forth in Section 3 below.
</div>

<div style='display:block; margin:1em 0'>
1.F.
</div>

<div style='display:block; margin:1em 0'>
1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg&#8482; collection. Despite these efforts, Project Gutenberg&#8482;
electronic works, and the medium on which they may be stored, may
contain &#8220;Defects,&#8221; such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.
</div>

<div style='display:block; margin:1em 0'>
1.F.2. LIMITED WARRANTY, DISCLAIMER OF DAMAGES - Except for the &#8220;Right
of Replacement or Refund&#8221; described in paragraph 1.F.3, the Project
Gutenberg Literary Archive Foundation, the owner of the Project
Gutenberg&#8482; trademark, and any other party distributing a Project
Gutenberg&#8482; electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.
</div>

<div style='display:block; margin:1em 0'>
1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.
</div>

<div style='display:block; margin:1em 0'>
1.F.4. Except for the limited right of replacement or refund set forth
in paragraph 1.F.3, this work is provided to you &#8216;AS-IS&#8217;, WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.
</div>

<div style='display:block; margin:1em 0'>
1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.
</div>

<div style='display:block; margin:1em 0'>
1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg&#8482; electronic works in
accordance with this agreement, and any volunteers associated with the
production, promotion and distribution of Project Gutenberg&#8482;
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg&#8482; work, (b) alteration, modification, or
additions or deletions to any Project Gutenberg&#8482; work, and (c) any
Defect you cause.
</div>

<div style='display:block; font-size:1.1em; margin:1em 0; font-weight:bold'>
Section 2. Information about the Mission of Project Gutenberg&#8482;
</div>

<div style='display:block; margin:1em 0'>
Project Gutenberg&#8482; is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.
</div>

<div style='display:block; margin:1em 0'>
Volunteers and financial support to provide volunteers with the
assistance they need are critical to reaching Project Gutenberg&#8482;&#8217;s
goals and ensuring that the Project Gutenberg&#8482; collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg&#8482; and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at www.gutenberg.org.
</div>

<div style='display:block; font-size:1.1em; margin:1em 0; font-weight:bold'>
Section 3. Information about the Project Gutenberg Literary Archive Foundation
</div>

<div style='display:block; margin:1em 0'>
The Project Gutenberg Literary Archive Foundation is a non-profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation&#8217;s EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state&#8217;s laws.
</div>

<div style='display:block; margin:1em 0'>
The Foundation&#8217;s business office is located at 809 North 1500 West,
Salt Lake City, UT 84116, (801) 596-1887. Email contact links and up
to date contact information can be found at the Foundation&#8217;s website
and official page at www.gutenberg.org/contact
</div>

<div style='display:block; font-size:1.1em; margin:1em 0; font-weight:bold'>
Section 4. Information about Donations to the Project Gutenberg Literary Archive Foundation
</div>

<div style='display:block; margin:1em 0'>
Project Gutenberg&#8482; depends upon and cannot survive without widespread
public support and donations to carry out its mission of
increasing the number of public domain and licensed works that can be
freely distributed in machine-readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.
</div>

<div style='display:block; margin:1em 0'>
The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular state
visit <a href="https://www.gutenberg.org/donate/">www.gutenberg.org/donate</a>.
</div>

<div style='display:block; margin:1em 0'>
While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.
</div>

<div style='display:block; margin:1em 0'>
International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.
</div>

<div style='display:block; margin:1em 0'>
Please check the Project Gutenberg web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate.
</div>

<div style='display:block; font-size:1.1em; margin:1em 0; font-weight:bold'>
Section 5. General Information About Project Gutenberg&#8482; electronic works
</div>

<div style='display:block; margin:1em 0'>
Professor Michael S. Hart was the originator of the Project
Gutenberg&#8482; concept of a library of electronic works that could be
freely shared with anyone. For forty years, he produced and
distributed Project Gutenberg&#8482; eBooks with only a loose network of
volunteer support.
</div>

<div style='display:block; margin:1em 0'>
Project Gutenberg&#8482; eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.
</div>

<div style='display:block; margin:1em 0'>
Most people start at our website which has the main PG search
facility: <a href="https://www.gutenberg.org">www.gutenberg.org</a>.
</div>

<div style='display:block; margin:1em 0'>
This website includes information about Project Gutenberg&#8482;,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.
</div>

</div>
</div>
</body>
</html>
